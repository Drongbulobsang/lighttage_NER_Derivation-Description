གསུང་འབུམ། ཚོགས་དྲུག་རང་གྲོལ།
པོད ༧
པོད་བདུན་པ། ༼༧༽
བསྟན་འགྲོ་ཡོངས་ལ་ཕན་པའི་ཨོ་རྒྱན་སྤྲུལ་པའི་གླེགས་བམ།
༄༅ ། །བསྟན་འགྲོ་ཡོངས་ལ་ཕན་པའི་ཨོ་རྒྱན་སྤྲུལ་པའི་གླེགས་བམ་བཞུགས་སོ། ། ༄༅། །ན་མོ་གུ་རུ། དྲི་མེད་ནམ་མཁའ་ལྟ་བུར་རྣམ་དག་ཅིང་། ། སྐུ་དང་ཡེ་ཤེས་འདུ་འབྲལ་མེད་པའི་ལྷ། ། ཐོག་མའི་སངས་རྒྱས་སྲིད་ཞི་ཡོངས་ཀྱི་དཔལ། ། ཆོས་སྐུ་ཀུན་ཏུ་བཟང་པོར་གསོལ་བ་འདེབས། ། སྣང་སྲིད་འཁོར་འདས་ཆོས་ཀུན་འབྱུང་བའི་གཞི། ། མཁའ་ལྟར་ཡངས་ཤིང་ཉི་ལྟར་རབ་གསལ་བའི། ། དོན་དམ་བྱང་ཆུབ་སེམས་ཀྱི་གནས་ལུགས་དེ། ། རང་གསལ་རྗེན་པར་རྟོགས་པར་བྱེན་གྱིས་རློབས། །
ཟབ་གསལ་ཐུགས་ཀྱི་ཀློང་ནི་མཁའ་ལས་ཡངས། ། འཁོར་འདས་ཆོས་རྣམས་གཅིག་ཀྱང་མ་ལུས་པ། ། སོ་སོར་མ་འདྲེས་ས་ལེར་གཟིགས་པ་ཡི། ། དྲུག་པ་རྡོ་རྗེ་འཆང་ལ་གསོལ་བ་འདེབས། ། སྒྲིབ་གཡོགས་ཀུན་བྲལ་ཕྱི་ནང་ཟང་ཐལ་གྱི། ། རང་སེམས་གསལ་སྟོང་མེ་ལོང་ཆེན་པོ་རུ། ། འཁོར་འདས་ཆོས་རྣམས་གཟུགས་བརྙན་ཡོངས་ཤར་ནས། ། ལྟད་མོ་ཐམས་ཅད་མཐོང་བར་བྱིན་གྱིས་རློབས། ། འཁོར་འདས་215ཆོས་ཀུན་ལག་མཐིལ་སྐྱུ་རུ་ར། ། རློན་པ་བཞག་ནས་བལྟས་ལྟར་ས་ལེར་མཁྱེན། །
ཞལ་ནས་ནམ་ཡང་རྫུན་གྱི་ཚིག་མི་གསུང་། ། སངས་རྒྱས་ཐུགས་རྗེ་ཅན་ལ་གསོལ་བ་འདེབས། ། སྤྲིན་མེད་མཁའ་ལ་ཉི་མ་ཤར་བ་བཞིན། ། བློ་གྲོས་སྣང་བ་ཕྱོགས་མེད་རབ་རྒྱས་ནས། ། ཤེས་བྱའི་ཆོས་རྣམས་གཅིག་ཀྱང་མ་ལུས་པ ། ཐམས་ཅད་ས་ལེར་ཤེས་པར་བྱེན་གྱེས་རློབས། ། དུས་གསུམ་སངས་རྒྱས་ཐམས་ཅད་བསྐྱེད་པའི་ཡུམ། ། ཆོས་སྐུ་ཡུམ་ཆེན་མོ་ལ་གསོལ་བ་འདེབས། ། སྨྲ་བསམ་བརྗོད་མེད་ཡུམ་ཆེན་ཐེར་ཕྱིན་གྱི། ། དགོངས་པ་ཇི་བཞིན་རྟོགས་པར་བྱེན་གྱིས་རློབས། །
ཕྱོགས་བཅུའི་ཞིང་ཁམས་རབ་འབྱམས་མཐའ་ཡས་ན། ། བཞུགས་པའི་སངས་རྒྱས་ཡོངས་ལ་གསོལ་བ་འདེབས། ། རྒྱལ་བ་ཀུན་གྱིས་གསུངས་པའི་དམ་ཆོས་རྣམས། ། རྩོལ་མེད་རྒྱུད་ལ་འཆར་བར་བྱེན་གྱིས་རློབས། ། མཁའ་ལྟར་ཡངས་ཤིང་ཉི་ལྟར་གསལ་བའི་ཐུགས། ། རྗེ་བཙུན་གསང་བའི་བདག་པོར་གསོལ་བ་འདེབས། ། ཤེས་བྱའི་ཆོས་རྣམས་མེ་ལོང་གཟུགས་བརྙན་བཞིན། ། དྲི་མེད་སེམས་ལ་འཆར་བར་བྱིན་གྱིས་རློབས། ། ཐུགས་དགོངས་ཆོས་ཀྱི་དབྱིངས་ལས་རབ་ཡངས་པའི། ། ཀུན་མཁྱེན་འཇམ་པའི་དབྱངས་ལ་གསོལ་བ་འདེབས། །
ཇི་ལྟ་ཇི་སྙེད་ཆོས་རྣམས་ཐམས་ཅད་ཀྱི། ། གནས་ལུགས་ཇི་བཞིན་རྟོགས་པར་བྱིན་གྱིས་རློབས། ། 216ཕུལ་བྱུང་སྟོང་ཉིད་སྙིང་རྗེའི་གཏེར་ཆེན་པོ། ། འཕགས་པ་སྤྱན་རས་གཟིགས་ལ་གསོལ་བ་འདེབས། ། བྱམས་དང་སྙིང་རྗེ་བླ་མེད་བྱང་ཆུབ་སེམས། ། བདག་གཞན་རྒྱུད་ལ་སྐྱེ་བར་བྱིན་གྱིས་རློབས། ། དུས་གསུམ་སངས་རྒྱས་ཐུགས་ལས་རབ་སྤྲུལ་བའི། ། རིག་འཛིན་པད་འབྱུང་་ཞབས་ལ་གསོལ་བ་འདེབས། ། མཁའ་ཁྱབ་པད་འབྱུང་ཐུགས་དང་རང་སེམས་གཉིས། ། དབྱེར་མེད་རོ་གཅིག་འདྲེས་པར་བྱིན་གྱིས་རློབས། །
གསུང་རབ་ཡི་གེ་ན་གཅིག་ཡན་ཆད་པོ། ། གདམས་པར་ཤར་ནས་གདུལ་བྱར་འཆད་མཁས་པའི། ། ཇོ་བོ་ཡབ་སྲས་གཉིས་ལ་གསོལ་བ་འདེབས། ། གསུང་རབ་གདམས་པར་འཆར་བར་བྱིན་གྱིས་རློབས། ། རྒྱལ་བའི་གསུང་རབ་དགོངས་འགྲེལ་མ་ལུས་པ། ། ཐུགས་ལ་ཤར་ནས་གཞན་ལ་འདོམས་མཁས་པའི། ། རྒྱལ་བ་ཡབ་སྲས་གསུམ་ལ་གསོལ་བ་འདེབས། ། ཆོས་ཀུན་སེམས་ལ་འཆར་བར་བྱེན་གྱིས་རློབས། ། འཁོར་འདས་ཆོས་ཀུན་གཟིགས་པའི་མཁྱེན་རྒྱ་ཅན། ། ས་སྐྱ་ཡབ་ཆེན་ལྔ་ལ་གསོལ་བ་འདེབས། །
བདག་གཞན་མི་ཤེས་སྐོག་གྱུར་འཁོར་འདས་ཀྱི། ། ཆོས་རྣམས་ས་ལེར་ཤེས་པར་བྱེན་གྱིས་རློབས། ། རྟོགས་པ་ནམ་མཁའི་ཁྱོན་ལྟར་རབ་ཡངས་པའི། ། བཀའ་བརྒྱུད་བླ་མ་རྣམས་ལ་གསོལ་བ་འདེབས། ། སྟོང་གསལ་ཁྱབ་གདལ་ནམ་མཁའ་ལྟ་བུ་ཡི། ། སེམས་ཀྱི་གནས་217ལུགས་རྟོགས་པར་བྱིན་གྱིས་རློབས། ། ཡེ་ཤེས་སྤྱན་གྱེས་འཁོར་འདས་ཆོས་ཀུན་གཟིགས། ། ཀུན་ལ་དབང་བསྒྱུར་དམ་པ་སངས་རྒྱས་དང་། ། མ་ཅིག་ལབ་ཀྱི་སྒྲོན་མར་གསོལ་བ་འདེབས། ། རྟོགས་པ་ནམ་མཁར་མཉམ་པར་བྱེན་གྱིས་རློབས། །
ཕྱོགས་བཅུའི་རྒྱལ་བའི་ཐུགས་བཅུད་ཟབ་རྒྱས་ཆོས། ། སྩོལ་མཛད་རྩ་བའི་བླ་མ་ཐམས་ཅད་ལ། ། གསོལ་བ་འདེབས་སོ་ཆོས་ལུགས་གང་ལ་ཡང་། ། དག་སྣང་ཕྱོགས་མེད་འཆར་བར་བྱིན་གྱེས་རློབས། ། ཆོས་དབྱིངས་བདེ་བ་ཆེན་པོའི་ཀློང་ཡངས་སུ། ། རིག་པ་གུ་ཡངས་ཡན་པ་བློ་བདེ་ངས། ། ཆོས་ཀྱི་དབྱིངས་དང་མཉམ་པའི་སངས་རྒྱས་དང་། ། ཆོས་ལ་དག་སྣང་སྦྱོང་ཚུལ་དགའ་བས་འཆད། ། ཆོས་ཉིད་ཡངས་པའི་ཀློང་ན་དགའ་ཡལ་ལེ། ། གནས་པའི་རྣལ་འབྱོར་པ་ཡིས་གཙོ་བྱས་པའི། །
ཕྱོགས་བཅུའི་ཆོས་མཛད་སྐྱེ་བོ་ཕོ་མོ་རྣམས། ། སེམས་ཁ་ཡངས་པོ་གྱིས་ལ་དགའ་བས་ཉོན། ། དེ་ཡང་ཕན་བདེའི་འབྱུང་གནས་ཕྱོགས་བཅུའི་རྒྱལ་བ་རྣམས་ཀྱི་བསྟན་པ་སྤྱི་དང་ཁྱད་པར་འཇིག་རྟེན་ཁམས་འདིར་དར་བའི་རྒྱལ་བ་ཤཱཀྱ་ཐུབ་པའི་རིང་ལུགས་གྲུབ་མཐའ་་་་གང་ལའང་དད་གུས་དག་སྣང་སྦྱོང་བཞིན་ཉམས་ལེན་བྱ་བའི་་་་ཚུལ་ཅུང་ཟད་ཙམ་ཞིག་བརྗོད་པ་ནི་གང་བཤད་པར་བྱ་བའི་་་་་་ཆོས་སོ། ། དེ་ཇི་ལྟར་འཆད་ན། ཆོས་པ་འཇིག་རྟེན་པ་རྣམས་218ཡིད་ཆེས་ཤིང་ཁུངས་བཙུན་པའི་ཕྱིར་ཡང་དག་པར་རྫོགས་པའི་སངས་རྒྱས་ཀྱི་བཀའ་དང་། རྒྱ་བོད་ཀྱི་མཁས་གྲུབ་ཚད་ལྡན་རྣམས་ཀྱི་གསུང་གི་ལུང་འདྲེན་མང་པོ་བྱས་རིགས་པས་ཀྱང་་་་་་་བསྒྲུབས་ནས་འཆད་པར་བྱ་སྟེ། དེ་ཡང་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་ཀྱི་ངོ་བོ་སྟོང་བ་ཉིད་དང་། རང་གཞན་སེམས་ཅན་ཐམས་ཅད་ཀྱི་ངོ་བོ་སྟོང་བ་ཉིད་དང་། བླ་མ་ཕྱོགས་བཅུའི་སངས་རྒྱས་བྱང་སེམས་རྣམས་ཀྱི་ཐུགས་ཀྱི་ངོ་བོ་སྟོང་བ་ཉིད་དང་། ཕྱི་ནང་བར་གསུམ་གྱི་ནམ་མཁའི་ངོ་བོ་སྟོང་བ་ཉིད་རྣམས།
དོན་དམ་པ་འོད་གསལ་སྟོང་བ་ཉིད་ཀྱི་ངང་དུ་རྒྱ་མཚོ་ལ་རྒྱ་མཚོ་འདྲེས་པའམ། ནམ་མཁའ་ལ་ནམ་མཁའ་འདྲེས་བཞིན་སོ་སོར་དབྱེ་རུ་མེད་པར་རོ་གཅིག་ཏུ་འདྲེས་ནས་ཕྱོགས་རིས་མེད་པར་ཁྱབ། རྒྱ་ཆད་མེད་པར་གདལ་བ། འགྱུར་བ་མེད་པར་ལྷུན་གྱིས་གྲུབ་པ། རྟག་པ་རྒྱུན་གྱེ་ཁོར་མོ་ཡུག་ཏུ་གནས་པ་དེ་ཉིད་ལ། ཆོས་ཀུན་གྱི་གདོད་མའི་གནས་ལུགས་མཐའ་བྲལ་ཆོས་དབྱིངས་བདེ་བ་ཆེན་པོའི་ཀློང་ཡངས་་་་་ཞེས་བྱ་ལ། ཆོས་ཀྱི་དབྱིངས་བདེ་བ་ཆེན་པའི་ཀློང་ཡངས་པོ་དེ་ན་ནམ་མཁའ་ལ་འཇའ་ཚོན། ཆུ་ནང་དུ་ཟླ་བ། མེ་ལོང་ནང་དུ་གཟུགས་བརྙན་ཤར་བ་བཞིན། སངས་རྒྱས་བྱང་སེམས་རྣམས་ཀྱི་ཐུགས་བསྐྱེད་སྒོན་ལམ་དང་།
རང་གཞན་སེམས་ཅན་ཐམས་219ཅད་ཀྱི་སྤྱི་མཐུན་གྱི་ལས་བཟང་ངན་བསགས་པའི་རྒྱུ་རྐྱེན་རྟེན་འབྲེལ་ལ་བརྟེན་ནས་རྒྱལ་བ་རིགས་ལྔའི་ཞིང་དང་། རིགས་དྲུག་སེམས་ཅན་གྱི་གནས་རྣམས་ཀྱི་གཙོ་བྱས་དག་དང་མ་དག་པའི་ཞིང་ཁམས་རབ་འབྱམས་མཐའ་ཡས་མུ་མེད་པ་རྒྱ་ཁྱོན་དཔག་་་་ཚད་བསམ་ལས་འདས་པ་ཆགས་ཤིང་། ཞིང་ཁམས་དེ་དག་ཐམས་ཅད་ན་སངས་རྒྱས་དང་བྱང་ཆུབ་སེམས་དཔའ་ཚད་མེད་གྲངས་ཀྱིས་མི་ཟིན་པ་དང་། སེམས་ཅན་གྱེ་རིགས་བསམ་གྱིས་མི་ཁྱབ་བརྗོད་ཀྱིས་མི་ལང་བ་རྣམས་སྒྱུ་མ་རྨི་ལམ་གྱི་སྣང་བ་་་་་་་བཞིན་མ་འདྲེས་སོ་སོར་སྣང་ཞིང་། ཞིང་ཁམས་དེ་རྣམས་ཀྱི་སངས་རྒྱས་རེ་རེའི་སྐུའི་བ་སྤུའི་ཁུང་བུ་རེ་རེ་དང་། སྐུའི་ཕྱི་ནང་གི་རྡུལ་ཕྲན་རེ་རེའི་ཁྱེན་དང་། ཞིང་གི་རྡུལ་ཕྲན་རེ་རེའི་སྟེང་ན། ཕྱོགས་བཅུའི་ཞིང་གི་རྡུལ་སྙེད་ཀྱི་གྲངས་དང་མཉམ་པའི་ཞིང་ཁམས་ཆགས་ཤིང་། སངས་རྒྱས་ཚད་མེད་པ་བཞུགས་ནས། སེམས་ཅན་གྲངས་མེད་པ་ལ་ཆོས་ཀྱི་འཁོར་ལོ་བསྐོར་བ་རྣམས་ཀྱང་ཕན་ཚུན་འདྲེས་པ་མེད་ཅིང་།
གནོད་པར་འགྱུར་བ་མེད་པར་ཡངས་ཆ་དང་བཅས་ཏེ་གནས་ཤིང་། ཞིང་ཁམས་དེ་དང་དེ་འདྲ་བའི་ཆོས་ཀྱི་དབྱིངས་རྣམས་མ་ལུས་པར་མཚམས་མེད་པར་ཡོངས་སུ་གང་ནས་ཡོད་པ་རྣམས་རྒྱ་མཚོ་ཆེན་པོའི་ཝུ་བའམ། ཆུ་ཡི་ཆུ་བུར་བཞིན་ཞིང་ཁམས་ལ་ཆགས་པ་ལ་འཇིག་པ་སོགས་་་་་་220གང་བྱེད་པ་ཐམས་ཅད་ས་ལ་གནས་པའི་བྱང་ཆུབ་སེམས་་་་་་་་་་དཔའ་རྣམས་དང་ཕྱོགས་བཅུའི་སངས་རྒྱས་རྣམས་ཀྱི་སྒྲིབ་མེད་ཡེ་ཤེས་ཀྱི་སྤྱན་གྱིས་སོ་སོར་མ་འདྲེས་པར་ས་ལེར་གཟིགས་པའི་ཚེ་ངོ་མཚར་བའི་ལྟད་མོ་ཆེན་པོ་ཡོད་པར་གསུངས་ཏེ། དཔའ་བོ་གཙུག་ལག་ཕྲེང་བས་མཛད་པའི་ཆོས་འབྱུང་མཁས་པའི་དགའ་སྟོན་ལས། ཆོས་ཀུན་རང་བཞིན་གདོད་ནས་རྣམ་དག་ཉིད། ། འགག་པ་མེད་པའི་རང་རྩལ་མཐའ་ཡས་ནི། ། གནས་སྐབས་དག་དང་མ་དག་སྣ་ཚོགས་པའི། ། རྟེན་འབྲེལ་སྣང་བ་སྒྱུ་མ་ཙམ་དུ་འཆར། ། ཇི་ལྟར་མེ་ལོང་ངོས་ལ་བཞིན་སྣང་ལྟར། ། འཇིག་རྟེན་ཞེས་བྱ་ཕྱི་ན་ཡོད་མིན་ཡང་། །
བྱེས་རྣམས་ཅི་ཙམ་སྣང་བ་དེ་ཙམ་ལ། ། བདེན་པར་བཞེད་དེ་སོ་སོར་ཨ་ཐང་ཆད། ། ཇི་ལྟར་རྨི་ལམ་སྣང་བ་སྣ་ཚོགས་དེ། ། སྣང་དང་མི་ལྡན་གཉིས་ཀ་ཡིན་པ་ལྟར། ། འཁོར་འདས་སྣང་བ་སྣ་ཚོགས་ཐམས་ཅད་ཀྱང་། ། བདེན་བརྫུན་བྲལ་བ་དེ་ལྟར་ཤེས་པར་གྱེས། ། དེ་བས་གདུལ་བྱའི་སྣང་བ་ཇི་བཞིན་དུ། ། མངོན་པ་གོང་འོག་འཇིག་རྟེན་གདགས་པ་དང་། ། དྲན་པ་ཉེར་བཞག་སངས་རྒྱས་ཕལ་པོ་ཆེ། ། མཁའ་འགྲོ་རྒྱ་མཚོ་དུས་ཀྱི་འཁོར་ལོ་སོགས། །
མདོ་རྒྱུད་བསྟན་བཅོས་ཆེན་པོ་མང་ཞིག་ཏུ། ། འཇིག་རྟེན་གནས་ཚུལ་མི་འདྲ་མང་གསུངས་ཀྱང་། ། རྒྱལ་བས་འཇིག་རྟེན་ཞེན་པས་མ་གཟིགས་ཕྱིར། ། གང་ཡང་མི་221གནས་གང་དུའང་འགལ་བ་མེད། ། དེའི་ཕྱིར་ཆོས་ཀྱི་རྣམ་གྲངས་ཐམས་ཅད་ལའང་། ། མ་ཆགས་མི་ཞེན་མི་གནས་མི་འདོར་བ། ། བུང་བས་མེ་ཏོག་རྩི་བཅུད་ལེན་ཚུལ་གྱིས། ། བདག་གིས་ཆོས་ཀྱི་རྣམ་གྲངས་འདིར་བཤད་བྱ། ། གླིང་བཞི་རི་རབ་ལྷ་གནས་དང་བཅས་པ། ། རྒྱ་མཚོའི་ཕྱི་རོལ་ཁོར་ཡུག་གཅིག་གིས་བསྐོར། །
འོག་གི་རླུང་བཞི་དཀྱིལ་འཁོར་ལ་ཐུག་པ། ། འདི་ནི་གླིང་བཞིའི་འཇིག་རྟེན་ཁམས་གཅིག་ཡིན། ། ཆུ་ཞེང་དེ་ཡི་ནམ་མཁའ་འདས་པ་ན། ། སླར་ཡང་གླིང་བཞིའི་འཇིག་རྟེན་གཞན་ཞིག་ཡོད། ། འདི་ལྟར་གཅིག་ནས་གཉིས་སུ་བརྒྱུད་པ་ཡིས། ། སྟོང་དུ་ཚང་ཚེ་རྒྱ་མཚོ་གཅིག་གིས་བརྟེན། ། ཕྱི་རོལ་ཁོར་ཡུག་གཅིག་གིས་བསྐོར་བ་ནི། ། སྤྱི་ཕུད་སྟོང་གི་འཇིག་རྟེན་ཁམས་ཞེས་བྱ། ། དེ་འདྲ་གཅིག་ནས་གཉིས་སུ་བགྲངས་པ་ནི། ། སྟོང་དུ་ཚང་ཚེ་སྟོང་གཉིས་བར་མ་ཡི། །
འཇིག་རྟེན་ཁམས་ཟེར་རྒྱ་མཚོ་གཅིག་ལ་བརྟེན། ། ཕྱི་ནས་ཁོར་ཡུག་འབྲིང་བོས་བསྐོར་བ་ཡིན། ། སྟོང་གཉིས་བར་མའི་འཇིག་རྟེན་ཁོ་ན་ནི། ། སྟོང་ཕྲག་གཅིག་ཏུ་ལོངས་ཚེ་སྟོང་གསུམ་གྱི། ། སྟོང་ཆེན་པོ་ཡི་འཇིག་རྟེན་ཁམས་ཞེས་བྱ། ། གངས་ཆེན་མཚོ་ཡི་རྒྱ་མཚོ་ཆེན་པོས་བརྟེན། ། ཕྱི་རོལ་ཁོར་ཡུག་ཆེན་པོས་ཡོངས་སུ་བསྐོར། ། གླིང་བཞི་རེ་རེའང་བྱེ་བ་ཕྲག་བརྒྱ་ཡོད། ། འདི་ཙམ་མཉམ་དུ་ཆགས་ཤིང་འཇིག་པ་རུ། ། ཐུན་མོང་མངོན་པའི་བསྟན་222བཅོས་དག་ལས་བཤད། །
མཆོག་གི་སྤྲུལ་སྐུ་གཅིག་གི་ཞིང་དུ་འདོད། ། ཐེག་ཆེན་ལྟར་ན་སྟོང་གསུམ་འཇིག་རྟེན་ཉིད། ། བྱེ་བ་ཕྲག་བརྒྱ་རབ་འབྱམས་མཚམས་སྦྱོར་ཏེ། ། དེ་ཉིད་བྱེ་བ་ཕྲག་བརྒྱར་ལོངས་པ་ན། ། རབ་འབྱམས་རྒྱུད་ཅེས་བྱ་བའི་འཇིག་རྟེན་ཁམས། ། དེ་ཡང་བྱེ་བ་ཕྲག་བརྒྱར་རྩིས་པ་ན། ། རབ་འབྱམས་རྒྱ་མཚོ་བར་མའི་རྒྱུད་ཅེས་བྱ། ། དེ་ཡང་བྱེ་བ་ཕྲག་བརྒྱར་ལོངས་པའི་ཚེ། ། གཞི་དང་སྙིང་བོ་མེ་ཏོག་གིས་བརྒྱན་པའི། ། འཇིག་རྟེན་ཁམས་ཏེ་སྤྲུལ་སྐུ་གཅིག་གི་ཞིང་། །
རེ་རེའང་རང་རང་རྒྱ་མཚོའི་ཁོར་ཡུག་བཅས། ། ཞིང་དེའི་རྡུལ་རེ་ལངས་དེ་སྙེད་གནས། ། འདི་ཙམ་ཆགས་འཇིག་སྟོངས་གནས་མཉམ་དུ་བྱེད། ། གཞི་དང་སྙིང་པོ་མེ་ཏོག་གིས་བརྒྱན་པའི། ། ཞིང་ཁམས་དེ་ནི་རྣམ་སྣང་གངས་ཆེན་མཚོའི། ། སྤུའི་ཁུང་རེ་ནའང་བྱེ་བ་ཕྲག་བརྒྱར་གནས། ། སྐུ་ཡི་རྡུལ་ཕྲན་རེ་ལའང་དེ་སྙེད་གནས། ཞིང་དེའི་རྡུལ་རེ་ལའང་དེ་སྙེད་གནས། ། རྣམ་སྣང་དེ་ནི་རྒྱལ་བ་ཤཱཀ་ཐུབ་འདིའི། ། ལོངས་སྤྱོད་ཡོངས་སུ་རྫོགས་པའི་སྐུ་ཡིན་ཏེ། །
དེ་ཡི་སྐུ་དང་ཞིང་ལ་གང་གནས་པའི། ། ཞིང་ཁམས་དེ་ཀུན་གཅིག་ཏུ་བསྡོམས་བྱས་པ། ། ལོངས་སྤྱོད་རྫོགས་སྐུ་རེ་རེའི་ཞིང་དུ་གསུངས། ། ཚུལ་འདི་ནམ་མཁའ་ཇི་སྲིད་ཁྱབ་གྱུར་པ། ། དེ་སྙེད་རྒྱལ་བའི་སྐུ་དང་ཞིང་ཡང་གནས། ། ཤིན་ཏུ་ངེས་པའི་དོན་དུ་སྐུ་223དང་ཞིང་། ། ཚད་མེད་ཕ་མཐའ་བཟུང་བར་མི་ནུས་སོ། ། དེ་ལྟར་འཇིག་རྟེན་རྒྱ་མཚོ་མཐའ་ཡས་པ། ། ལ་ལ་ཉོན་མོངས་ལ་ལ་ཡོངས་སུ་དག ། ལ་ལ་ཀུན་ནས་ཉོན་མོངས་དག་པར་ལྡན། །
ལ་ལ་དག་ཞིང་ཀུན་ནས་ཉོན་མོངས་ཏེ། ། ལ་ལ་སྤྱིའུ་ཚུགས་ལ་ལ་སྣེལ་ཞིའི་ཞིང་། ། རྒྱུ་དབྱིབས་རྒྱན་དང་འགྲོ་བའང་ཐ་དད་ཉིད། ། དེ་ལྟར་ཕ་མཐའ་ཡས་པར་གནས་པ་ལས། ། ཁོ་བོ་ཅག་གི་བརྟེན་གནས་ཞིང་འདི་ནི། ། རྣམ་པར་སྣང་མཛད་གངས་ཆེན་མཚོ་རྒྱལ་དེའི། ། ཕྱག་གི་ལྷུང་བཟེད་ནང་ན་པདྨ་ཡི། ། སྡོང་བོ་ཡལ་ག་མེ་ཏོག་རབ་རྒྱས་པའི། ། ཟེའུ་འབྲུ་ཉེར་ལྔ་བརྩེགས་མར་གནས་པ་ལས། ། བཅུ་གསུམ་པ་ཡི་སྟེང་ན་གནས་པ་ཡི། །
དབུས་མའི་སྙིང་བོ་མེ་ཏོག་གིས་བརྒྱན་ཞིང་། ། དེ་ལས་དབུས་ཀྱི་རབ་འབྱམས་རྒྱ་མཚོའི་ཞིང་། ། དེ་ལས་དབུས་ཀྱི་རབ་འབྱམས་རྒྱུད་ཀྱི་ཞིང་། ། དེ་ཡང་དབུས་ཀྱི་རབ་འབྱམས་མཚམས་སྦྱོར་ཞིང་། ། དེའི་དབུས་གླིང་བཞི་རི་རབ་བྱེ་བ་ནི། ། ཕྲག་བརྒྱས་བརྒྱན་པ་མི་མཇེད་འཇིག་རྟེན་ཁམས། ། འགྲོ་རྣམས་ཉོན་མོངས་ལས་མི་མཇེད་པའི་ཕྱིར། ། ཞིང་གི་སྐྱོན་ནས་སྨད་པར་བྱ་བ་དང་། ། ཞིང་འདིའི་སེམས་དཔའ་རྣམས་ནི་ལྷག་པར་ཡང་ བཟོད་དང་ལྡན་པའི་ཡོན་ཏན་བསྔགས་པའི་ཕྱིར། ། འཇིག་རྟེན་ཁམས་འདི་མི་མཇེད་ཅེས་སུ་བརྗོད། །
ཅེས་དང་། བསྐལ་བ་བཟང་བོ་224འདི་ཡི་འོག་རོལ་ཏུ། ། མུན་བསྐལ་ཆེན་པོ་དྲུག་ཅུ་འདས་པའི་རྗེས། ། སྒོན་བསྐལ་སྙན་པ་ཆེན་པོ་ཞེས་བྱ་བ། ། དེ་ལ་སངས་རྒྱས་ཁྲི་ཕྲག་གཅིག་འབྱུང་ངོ་། ། དེ་ནས་མུན་བསྐལ་ཆེན་པོ་ཁྲི་འདས་ནས། ། སྐར་མ་བཀྲམས་པ་ཞེས་བྱའི་སྒྲོན་བསྐལ་ལ། ། རྫོགས་པའི་སངས་རྒྱས་བརྒྱད་ཁྲི་ཚང་བར་འབྱུང་། ། ཡང་ནི་མུན་བསྐལ་སུམ་བརྒྱ་འདས་པའི་འོག ། སྒོན་མེའི་བསྐལ་ཆེན་ཡོན་ཏན་བཀོད་པ་ལ། །
རྒྱལ་བ་བརྒྱད་ཁྲི་དང་ནི་བཞི་སྟོང་འབྱུང་། ། དེ་ཙམ་མདོ་ལས་རྒྱལ་བས་ལུང་དུ་བསྟན། ། དེ་བཞིན་ནམ་མཁའ་ཇི་སྲིད་གནས་ཀྱི་བར། ། བསྐལ་བའི་ཕྱི་མཐའ་ཐུག་པ་ཡོད་མ་ཡིན། ། འདི་ནི་འཇིག་རྟེན་ཁམས་འདིའི་རྣམ་གཞག་སྟེ། ། དེ་བཞིན་ཕྱོགས་བཅུའི་ནམ་མཁས་གར་ཁྱབ་པར། ། དག་དང་མ་དག་ཞིང་ཁམས་རྒྱ་མཚོ་རྣམས། ། ཁ་ཅིག་སྟོངས་ཤིང་ལ་ལ་འཇིག་དང་ཆགས། ། གཞན་དག་གནས་སོགས་རྒྱ་མཚོའི་ལྦུ་བ་ལྟར། ། གོ་མཚམས་མེད་ཅིང་རྒྱུན་མི་འཆད་པར་སྣང་། །
ཞིང་ཁམས་མཐའ་དག་མཐོང་བའི་མིག་དག་པ། ། འཕགས་མཆོག་རྣམས་ཀྱི་གཟིགས་ཡུལ་ལྟད་མོ་ཆེ། ། ཞེས་གསུངས། ཀུན་མཁྱེན་ཀློང་ཆེན་རབ་འབྱམས་པས་མཛད་པའི་རྡོ་རྗེ་གླུའི་དཀར་ཆག་་་་ལས། ཆོས་ཐམས་ཅད་གདོད་མ་ནས་རྣམ་པར་དག་པ། ཆོས་ཀྱི་དབྱིངས་ཀྱི་ཞིང་ཁམས་རྒྱ་ཆད་དང་ཕྱོགས་ལྷུང་མེད་པར་རྒྱལ་225བ་ཐམས་ཅད་ཆོས་ཀྱི་སྐུར་རོ་གཅིག་ཏུ་གྱུར་པ་ལས། རང་བྱུང་ཡེ་ཤེས་འགག་པ་མེད་པར་གསལ་བའི་དགོངས།་ པ་ལས་བཞེངས་ཏེ། གནས་རྣམ་དག་སྟུག་པོ་བཀོད་པ་ལོངས་སྤྱོད་རྫོགས་སྐུའི་ཞིང་དུ། རིགས་ལྔ་མཚན་རྫོགས་རྡོ་རྗེ་འཆང་གི་ཞིང་ཁམས་སུ་བཀོད་པ་ལས།
ཐུགས་རྗེ་སྤྲུལ་བའི་སྐུར་བཞེངས་ཏེ་གདུལ་བྱའི་དོན་དུ་ཞིང་ཁམས་རྣམ་པར་བཀོད་པའི་རིགས་ལྔ་གངས་ཆེན་་་་མཚོ་སོ་སོར་སྣང་བ་ལས། ཤར་ཕྱོགས་སུ་མི་བསྐྱོད་པ་གངས་ཆེན་མཚོ་ཡི་ཕྱག་མཐིལ་ན། རྡོ་རྗེ་རྣམ་པར་བརྩེགས་པའི་ཞིང་ཁམས་ཉི་ཤུ་རྩ་ལྔ་བརྩེགས་མར་གནས་ཤིང་། བ་སྤུའི་ཁུང་བུ་ཐམས་ཅད་ནས་སྤོས་ཆུའི་རྒྱུན་གངས་ཆེན་མཚོ་འབབ་པ་ལ་་་་་་་ཞིང་ཁམས་གངས་ཆེན་མཚོ་བརྟེན་པ་དང་། ལྷོ་ཕྱོགས་སུ་རིན་ཆེན་འབྱུང་ལྡན་གངས་ཆེན་མཚོའི་ཕྱག་མཐིལ་ན། རིན་པོ་ཆེ་རྣམ་པར་བརྩེགས་པའི་ཞིང་ཁམས་ཉི་ཤུ་རྩ་ལྔ་བརྩེགས་་་་་་མར་གནས་ཤིང་། བ་སྲུའི་ཁུང་བུ་ཐམས་ཅད་ནས་སྤོས་ཆུའི་རྒྱུན་གངས་ཆེན་མཚོ་འབབ་པ་ལ་ཞིང་ཁམས་གངས་ཆེན་མཚོ་་་་བརྟེན་པ་དང་། ནུབ་ཕྱོགས་སུ་སྣང་བ་མཐའ་ཡས་གངས་ཆེན་མཚོའི་ཕྱག་མཐིལ་ན་པདྨ་རྣམ་པར་བརྩེགས་པའི་ཞིང་་་་་་་་ཁམས་ཉི་ཤུ་རྩ་ལྔ་བརྩེགས་མར་གནས་ཤིང་། བ་སྤུའི་བུ་ག་ཐམས་ཅད་ནས་སྤོས་ཆུའི་རྒྱུན་གངས་ཆེན་མཚོ་འབབ་པ་ལ་་་་་་་226ཞིང་ཁམས་གངས་ཆེན་མཚོ་བརྟེན་པ་དང་། བྱང་ཕྱོགས་སུ་དོན་ཡོད་གྲུབ་པ་གངས་ཆེན་མཚོའི་ཕྱག་མཐིལ་ན་རྒྱ་གྲམ་རྣམ་པར་བརྩེགས་པའི་ཞིང་ཁམས་ཉི་ཤུ་རྩ་ལྔ་བརྩེགས་མར་གནས་་་་ཤིང་།
བ་སྤུའི་བུ་ག་ཐམས་ཅད་ནས་སྤོས་ཆུའི་རྒྱུན་གངས་ཆེན་མཚོ་འབབ་པ་ལ་ཞིང་ཁམས་གངས་ཆེན་མཚོ་བརྟེན་པ་དང་། དབུས་ཕྱོགས་སུ་རྣམ་པར་སྣང་མཛད་གངས་ཆེན་མཚོའི་ཕྱག་་་་་མཐིལ་པདྨའི་སྟེང་ན། འཁོར་མོ་རྣམ་པར་བརྩེགས་པའི་ཞིང་ཁམས་ཉི་ཤུ་རྩ་ལྔ་བརྩེགས་མར་གནས་ཤིང་། བ་སྤུའི་བུ་ག་ཐམས་ཅད་ནས་སྤོས་ཆུའི་རྒྱུན་གངས་ཆེན་མཚོ་འབབ་པ་ལ་་་་་་་ཞིང་ཁམས་གངས་ཆེན་མཚོ་བརྟེན་པ་ཐམས་ཅད་ན། གདུལ་བྱ་སེམས་ཅན་གྱི་རིགས་ཁམས་གསུམ་རིགས་དྲུག་འཁོར་བའི་ཆོས་སོ་ཅོག་རང་སྣང་བ་སོ་སོའི་ངོ་ཁ་ལ། འདུལ་བྱེད་རྒྱལ་བའི་སྤྲུལ་སྐུས་གང་ལ་གང་འདུལ་དཔག་ཏུ་མེད་པའི་ཆོས་ཀྱི་སྒོ་དང་། ཐེག་པའི་རྣམ་གྲངས་བསམ་གྱིས་མི་ཁྱབ་པ་བསྟན་པས། འགྲོ་བ་རྣམས་མངོན་པར་མཐོ་བ་དང་། ངེས་པར་ལེགས་པའི་བྱང་ཆུབ་ལ་འགོད་པའི་འཕྲིན་ལས་དཔག་ཏུ་མེད་པ་མཛད་པ་ལས། ཁྱད་པར་དུ་རྣམ་པར་སྣང་མཛད་ཀྱི་ཞིང་ཁམས་གཞི་དང་སྙིང་བོ་མེ་ཏོག་གིས་བརྒྱན་པ་འཁོར་ལོ་རྣམ་པར་བརྩེགས་པ་ལས།
བཅུ་གསུམ་པ་ཐུགས་གཏད་དཔལ་གྱེ་བེའུ་ལ་བརྟེན་པའི་འཇིག་རྟེན་227གྱི་ཁམས་མི་མཇེད་ཅེས་བྱ་བ་གླིང་བཞི་རི་རབ་དང་བཅས་བྱེ་བ་ཕྲག་བཅུས་བཀོད་པ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱེ་ཁམས་བསྐལ་པ་བཟང་བོའི་རྡོ་རྗེ་འཆང་དང་ཐུབ་པ་སྤྲུལ་་་་་་པའི་སྐུ་སྟོང་གིས་གདུལ་ཞིང་སོ་སོའི་སྐུ་བྱེ་བ་ཕྲག་བརྒྱ་བརྒྱར་་་་་སྤྲུལ་ནས་སྔ་ཕྱིར་གཤེགས་ཤིང་ད་ལྟར་བཞུགས་པས། ཆོས་ཀྱི་སྒོ་དང་ཐེག་པའི་རྣམ་གྲངས་དཔག་ཏུ་མེད་པས་སེམས་ཅན་གྱི་་་་་་་དོན་མཛད་པས། ཁྱད་པར་དུ་གླིང་བཞི་བར་མའི་འཇིག་རྟེན་མི་མཇེད་ལྷོ་ཡི་འཛམ་བུ་གླིང་གི་ཚེ་ལོ་བརྒྱ་བའི་དུས་སུ། དཔལ་ཀུན་ཏུ་བཟང་པོ་རྡོ་རྗེ་འཆང་གི་སྒུར་བཞེངས་ཏེ། གསང་སྔགས་རྡོ་རྗེ་ཐེག་པའི་ཆོས་ཀྱི་འཁོར་ལོ་བསྐོར་བ་དང་། དེ་ཉིད་ཐུན་མོང་གི་གདུལ་བྱ་ལ་ཤཱཀྱ་ཐུབ་པའི་སྐུར་བཞེངས་ཏེ། རྒྱུ་མཚན་ཉིད་ཀྱི་ཐེག་པའི་ཆོས་ཀྱི་འཁོར་ལོ་བསྐོར་ནས་ཞི་བའི་དབྱིངས་སུ་མཉམ་པར་བཞག་པའི་རྗེས་སུ། ཕྱི་ནང་གི་བཀའ་བསྡུ་བར་མཛད་དེ། དེ་དག་གི་དོན་བློ་དམན་པ་རྣམས་ཀྱིས་རྟོགས་པར་བྱ་བའི་ཆེད་དུ་རྒྱུ་འབྲས་ཀྱི་ཐེག་པ་སོ་སོའི་དོན་ཕྱིན་ཅི་མ་ལོག་པར་བསྟན་པའི་ཕྱིར།
དེ་བཞིན་གཤེགས་པ་ཉིད་དགེ་བའི་བཤེས་གཉེན་དུ་སྤྲུལ་ནས་སྔགས་དང་མཚན་ཉིད་ཀྱི་ཐེག་པ་སོ་སོའི་དོན་འགྲེལ་བར་མཛད་པའི་པདྷི་ཏ་རྒྱན་དྲུག་མཆོག་གཉིས་ལ་སོགས་དཔག་ཏུ་མེད་པ་དང་། གྲུབ་ཆེན་བརྒྱད་ཅུ་ལ་སོགས་228པ་མཐའ་ཡས་པའི་ཚོགས་སུ་སྤྲུལ་ཏེ། འཕགས་པའི་ཡུལ་དུ་ཆོས་ཀྱི་སྒྲོན་མེ་སྣང་བར་མཛད་པ་ཐམས་ཅད་སངས་རྒྱས་ཀྱི་སྤྲུལ་་་་་་པར་བཤད་དེ། རྔ་བོ་ཆེའི་མདོ་ལས། མྱ་ངན་མ་བྱེད་ཀུན་དགའ་བོ། ། ང་ནི་ཕྱི་མའི་དུས་སུ་ནི། ། དགེ་བའི་བཤེས་གཉེན་ཉིད་སྤྲུལ་ནས། ། ཁྱོད་ལ་སོགས་པའི་དོན་བྱེད་འགྱུར། ། ཞེས་གསུངས་སོ། ། དེ་ལྟར་འཛམ་བུའི་གླིང་འདི་ཉིད་དུ་སངས་རྒྱས་ཀྱི་སྤྲུལ་པ་བླ་མ་དག་པའི་བཤེས་གཉེན་མཁས་ཤིང་གྲུབ་པ་་་་་་་་་དཔག་ཏུ་མེད་པ་སྔ་ཕྱིར།
སེམས་ཅན་གྱེ་དོན་ལ་བྱོན་པ་ཐམས་ཅད་ཀྱིས་བཀའི་དགོངས་པ་དཔག་ཏུ་མེད་པ་བཀྲལ་ཞིང་དོན་གྱི་སྙིང་བོ་ཕྱོགས་གཅིག་ཏུ་བསྡུ་བར་མཛད་པ་ལས། རྒྱ་གར་ཆུ་བོ་གངྒཱ་ཕན་ཆད་གྲུབ་ཐོབ་བརྒྱད་ཅུ་ལ་སོགས་རྣལ་འབྱོར་གྱི་་་་་་དབང་ཕྱུག་བརྙེས་པ་དཔག་ཏུ་མེད་པ་བྱོན་པ་རྣམས་ཀྱིས་་་་་་་་་་་གདུལ་བྱའི་དོན་དུ། ཕྱི་ནང་གི་ངེས་པ་དོན་གྱི་སྙིང་བོ་རྡོ་རྗེའི་མགུར་ལ་སོགས་པ་དཔག་ཏུ་མེད་པ་བཞེངས་ཤིང་། ཁྱད་པར་མངའ་རིས་བོད་ཀྱི་ཡུལ་གངས་ཅན་རི་བོའི་འགྲམ། རིགས་གསུམ་མགོན་པོའི་གདུལ་ཞིང་མེ་ཏོག་ཀུ་མུ་དའི་ཁ་རྒྱས་པ་ལྟ་་་་་བུའི་ཁྲོད་འདི་ཉིད་དུ་བདེ་བར་གཤེགས་པའི་སྤྲུལ་པ་ཡང་དག་པ་དགེ་བའི་བཤེས་གཉེན་མཁས་ཤིང་གྲུབ་པ་བརྙེས་པ་དཔག་ཏུ་མེད་པ་སྔ་ཕྱིར་གཤེགས་ཤིང་བྱོན་པ་རྣམས་ཀྱིས་འགྲོ་བའི་་་་་་229དོན་ལ་ཆོས་ཀྱི་སྒོ་དང་། ཐེག་པའི་རྣམ་གྲངས་དཔག་ཏུ་མེད་པ་གསུངས་ཤིང་ཁྱད་པར་བསྟན་པ་སྔ་དར་གྱི་དུས་ན། བསམ་ཡས་མཆིམས་ཕུར་གྲུབ་ཆེན་ཉི་ཤུ་རྩ་ལྔ། ལྷ་ས་དང་ཡེར་པར་གྲུབ་ཆེན་བརྒྱ་རྩ། ལྷོ་བྲག་མཁར་ཆུར་ཉི་ཤུ་རྩ་གཅིག དཔལ་ཆེན་ཆུ་བོ་རིར་སུམ་ཅུ་རྩ་ལྔ་ལ་སོགས་པ་བྱོན་པ་རྣམས་ཀྱིས་རྡོ་རྗེའི་གླུ་དང་མགུར་བཞེངས་པ་བསམ་གྱིས་མི་ཁྱབ་ལ།
བསྟན་པ་བར་དར་གྱི་དུས་སུ་ཡང་བསྐྱེད་རྫོགས་ཟབ་མོའི་དོན་ལ་གྲུབ་པ་བརྙེས་པ་དུ་མ་བྱོན་ཞིང་། རྡོ་རྗེའི་གླུ་མགུར་དུ་བཞེངས་པ་ཚད་མེད་པ་ལས། དེ་དག་གི་ནང་ནས་ཕུལ་དུ་གྱུར་པ་རྣལ་འབྱོར་གྱི་དབང་ཕྱུག་མར་པ་མི་ལ་དང་། དྭགས་པོ་གླིང་རས་དང་། འཁྲུལ་ཞིག་རྒྱ་རས་དང་། གྲུབ་ཆེན་མེ་ལོང་རྡོ་རྗེ་ལ་སོགས་པ་རྣམས་ཀྱིས་རི་ཁྲོད་ཕྱོགས་མེད་དུ་འགྲིམས་སྒྲུབ་པ་སྙིང་བོར་་་་་་་མཛད་དཀའ་སྤྱད་དང་དུ་བླངས། ཆོས་ཉིད་ཟབ་སར་འཁྱོལ་བས། རང་དོན་རྟོགས་པའི་མགུར་བཞེངས་པ་དང་། ཁྱད་པར་དུ་ཚེ་གཅིག་གིས་བླ་ན་མེད་པའི་བྱང་ཆུབ་འདོད་པ་རྣམས་དང་། སྙིང་བོའི་ངེས་དོན་ཉམས་སུ་ལེན་པར་འདོད་པ་རྣམས་དང་།
ཐར་བ་དམ་པའི་རིགས་ལ་གནས་པ་རྣམས་ཞི་བའི་ཆོས་ལ་་་་་་་་་བསྐུལ་བའི་ཕྱིར། གཞན་དོན་དུ་རྡོ་རྗེའི་མགུར་བཞེངས་པ་ལ་མཐའ་ཡས། ཞེས་དང་། ཛ་ཡ་པརྙི་ཏའི་ཞལ་ནས། རྒྱལ་བའི་230དབང་པོ་རྣམས་ནི་ནམ་ཡང་ཟབ་མོའི་ཆོས་ཀྱི་སྐུ་ལས་གཡོ་བ་་་་་མེད་བཞིན་དུ། ཇི་ལྟར་ཡིད་བཞིན་གྱི་ནོར་བུ་རིན་པོ་ཆེ་དབང་གི་རྒྱལ་པོ་དང་། དཔག་བསམ་ལྗོན་ཤིང་ལས་འདོད་དགུ་མཐའ་དག་འབྱུང་བའམ། ནོར་བུ་ཆུ་ཤེལ་དྲི་མ་མེད་པ་ཚོན་སྣ་ཚོགས་པ་དང་ཕྲད་ན་དེ་དང་དེའི་ཁ་དོག་མཛེས་པར་འཛིན་པ་ཇི་ལྟ་བ་བཞིན་གདུལ་བྱ་རྣམས་ཀྱི་ཁམས་དང་བསམ་པ་དང་། དབང་པོའི་རིམ་པ་དང་མཐུན་པར་སྤྲུལ་པའི་གཟུགས་ཀྱི་རྣམ་་་་རོལ་བགྲང་བར་དཀའ་བ་ཇི་སྙེད་པ་དག་སྟོན་པ་ཡིན་ཏེ། ། མདོ་ལས།
རྒྱལ་པོས་འདུལ་བ་ལ་རྒྱལ་པོ། དགེ་སྦྱོང་གིས་འདུལ་བ་ལ་དགེ་སྦྱོང་། བྲམ་ཟེས་འདུལ་བ་ལ་བྲམ་ཟེ། དྲི་ཟས་འདུལ་བ་ལ་དྲི་ཟ། རྒན་པོའི་གཟུགས་སུ་སྤྲུལ་ཏོ་ཞེས་དང་། སངས་རྒྱས་མཉམ་སྦྱོར་ལས། རེ་འགའ་ཞི་ལ་རེ་འགའ་ཁྲོ། ། རེ་འགའ་བགེགས་ཆེན་དོན་མཛད་ཅིང་། ། སྒྱེས་དང་རི་བོ་ཐམས་ཅད་དོ། ། ཞེས་དང་།
གུར་ལས། གང་དུ་སྣང་ནས་ཀྱང་སེམས་ཅན་གྱི་དོན་མཛད་དོ། ། སོ་སོར་སྣང་ནས་ཀྱང་སེམས་ཅན་གྱི་དོན་མཛད་དོ། ། ཆང་འཚོང་མ་དང་། སྨད་འཚོང་མར་སྣང་ནས་སེམས་ཅན་གྱི་དོན་མཛད་དོ། ། ཞེས་གསུངས་པས། མཚོན་ནས་ཞིང་ཁམས་ལ་ལར་དཀྱིལ་འཁོར་འཁོར་ལོའི་སྣང་བརྙན། ལ་ལར་མཛད་པ་བཅུ་གཉིས་སྟོན་པའི་སངས་རྒྱས་དང་། གཞན་ཡང་231བྱང་ཆུབ་སེམས་དཔའ་དང་ཉན་ཐོས་དང་རང་སངས་རྒྱས་དང་མཁས་པ་པརྙི་ཏ་དང་། གྲུབ་པ་དང་རིག་པ་འཛིན་པའི་ས་ལ་གནས་པ་དང་།
ཨ་ཝ་དྷུ་ཏི་དང་། བྷུ་སུ་ཀུ་དང་། ཀུ་སཱ་ལི་དང་། འཁོར་ལོས་བསྒྱུར་བ་ལ་སོགས་པའི་རྒྱལ་པོ་དང་། ཁམས་ཀྱི་རྒྱལ་ཕྲན་དང་བློན་པོ་དང་། བྲམ་ཟེ་དང་། དགེ་སྦྱོང་དང་། ཁྱིམ་བདག་དང་། ཡིད་བཞིན་ནོར་བུ་དང་། གྲུ་གཟིངས་དང་།
ཟམ་པ་དང་། སྨན་དང་། ཟས་དང་། གོས་དང་། རི་བོ་དང་། བྱ་དང་། རི་དྭགས་ལ་སོགས་པ་མདོར་ན་སྣོད་བཅུད་ཀྱི་རྣམ་པ་འདོད་དགུར་བསྒྱུར་བའི་གཟུགས་ཀྱི་རྣམ་རོལ་དུ་མས་འགྲོ་བ་་་་རྣམས་རང་རང་གི་སྐལ་བ་དང་འཚམས་པའི་སྤྱོད་པ་དང་། གཏམ་གྱིས་མཚམས་སྦྱར་ཏེ་མཐར་ངེས་པར་ཟུང་འཇུག་རྡོ་རྗེ་་་་འཛིན་པ་ཆེན་བོའི་སར་བཀྲི་བར་མཛད་པ་ཁོ་ན་ལས་མི་འདའ་བ་ཡིན་ལ། དེ་དག་གི་ནང་ནས་ཀྱང་ཆེས་ཆེར་རབ་མཆོག་ཕུལ་དུ་བྱུང་བ་གཙོ་བོའམ་དམ་པར་གྱུར་པ་ནི། ཐར་འདོད་རྣམས་ལ་མ་ནོར་བའི་ལམ་ཚུལ་བཞིན་དུ་འདོམས་པར་མཛད་པའི་་་་་་་བཤེས་གཉེན་དམ་པ།
དེ་ལས་ཀྱང་ཟབ་མོའི་སྨིན་གྲོལ་གྱེ་བཀའ་དྲིན་སྩོལ་བའི་མཚན་ཉིད་ལྡན་པའི་རྡོ་རྗེ་སློབ་དཔོན་གྱི་གཟུགས་ཀྱི་རྣམ་པར་རོལ་བ་རྣམས་ཡིན་ཏེ། བ་ཚྭ་ཅན་གྱི་ཆུ་ཀླུང་གི་མདོ་ལས། ལྔ་བརྒྱ་ཐ་མར་གྱུར་པ་ན། ། ང་ཉིད་སློབ་232དཔོན་གཟུགས་འཛིན་ཏེ། ། ང་ཡིན་སྙམ་དུ་ཡིད་བྱོས་ལ། ། དེའི་ཚེ་དེ་ལ་གུས་པ་བསྐྱེད། ། ཅེས་དང་། མཁའ་འགྲོ་མ་རྡོ་རྗེ་གུར་གྱེ་རྒྱུད་ལས། དེ་ལྟར་སློབ་དཔོན་གཟུགས་འཛིན་ཏེ། ། སེམས་ཅན་རྗེས་སུ་བཟུང་དམིགས་ནས། །
ཕལ་བའི་གཟུགས་སུ་གནས་པའོ་ཞེས་གསུངས། རྗེ་བཙུན་གསང་བའི་བྱེན་གྱེས་མཛད་པའི་སྐྱེས་བུ་གསུམ་གྱི་ལམ་གྱེ་རིམ་པ་འཁྲིད་དུ་སྦྱར་བ་ལས། གླིང་བཞི་བ་དང་ཉི་ཟླ་དང་། ། རི་རབ་དང་ནི་འདོད་ལྷ་དང་། ། ཚངས་པའི་འཇིག་རྟེན་སྟོང་ལ་ནི། ། སྟོང་ནི་སྤྱི་ཕུད་ཡིན་པར་འདོད། ། དེ་སྟོང་ལ་ནི་སྟོང་གཉིས་པ། བར་མའི་འཇིག་རྟེན་ཁམས་སུ་འདོད། ། དེ་སྟོང་ལ་ནི་སྟོང་གསུམ་སྟེ། ། མཉམ་དུ་འཇིག་ཅིང་འབྱུང་བ་ཡིན། །
སྤྲུལ་པའི་སྐུ་ཡི་ཞིང་ཁམས་སོ། ། སྟོང་གསུམ་བྱེ་བ་ཕྲག་བརྒྱ་ལ། ། མཚམས་སྦྱོར་འཇིག་རྟེན་ཁམས་སུ་འདོད། ། མཚམས་སྦྱོར་བྱེ་བ་ཕྲག་བརྒྱ་ལ། ། རྒྱུད་ཀྱི་འཇིག་རྟེན་ཁམས་སུ་འདོད། ། རྒྱུད་ཀྱི་འཇིག་རྟེན་བྱེ་བ་བརྒྱ། ། བར་མའི་འཇིག་རྟེན་ཁམས་ཡིན་ནོ། ། བར་མ་བྱེ་བ་ཕྲག་བརྒྱ་ལ། ། བཀོད་པ་རབ་འབྱམས་འཇིག་རྟེན་ཁམས། ། ལོངས་སྐུའི་ཞིང་ཁམས་ཡིན་པར་འདོད། །
སྤྱིར་དུ་འཇིག་རྟེན་མཐའ་མེད་ཅིང་། ། ནམ་མཁའི་ཁམས་ཀྱང་མཐའ་མེད་ལ། ། སེམས་ཅན་ཁམས་ཀྱང་མཐའ་མེད་དོ། ། ག་སུངས། ཡང་མི་མཇེད་ཀྱི་ཞིང་ནི། མངོན་པ་མཛོད་ཀྱི་233གནས་གསུམ་པའི་འགྲེལ་བ་ལས། སངས་རྒྱས་གངས་ཆེན་མཚོའི་ལྷུང་བཟེད་ཀྱི་ནང་ན། སྟོང་གསུམ་ཉི་ཤུ་རྩ་ལྔ་བརྩེགས་ཡོད་པའི་བཅུ་གསུམ་པ་མི་མཇེད་ཀྱི་འཇིག་རྟེན་གྱི་ཁམས་འདི་ཡིན། སྟེང་འོག་འཇིག་རྟེན་གྱི་ཁམས་རྣམས་ཁ་ཅིག་ཟླ་བ་ཁམས་པ་ལྟ་བུ། ཁ་ཅིག་པདྨའི་དབྱིབས་ལྟ་བུ།
ཁ་ཅིག་ཤིང་རྟའི་དབྱེབས་ལྟ་བུ། སྟེང་གཡོགས་མེད་པ་དང་། ལ་ཞི་དང་། སྤྱིའུ་ཚུགས་ལ་སོགས་པའི་དབྱེ་བ་དང་། འཇིག་རྟེན་གྱི་ཁམས་ཁ་ཅིག་ན་ཉི་ཟླ་མེད་པར་སངས་རྒྱས་ནོར་བུ་བརྩེགས་པའི་རྒྱལ་པོ་ཞེས་བྱ་བའི་སྨིན་མཚམས་ཀྱི་མཛོད་སྤུའི་འོད་ཀྱིས་གསལ་་་་་་་བར་བྱེད་པ་དང་། སྟོང་གསུམ་གཅིག་ན་ཉི་ཟླ་གཅིག་གིས་བྱེད་པ་སོགས་མང་དུ་གསུངས་སྣང་། མི་མཇེད་ཀྱི་ཞིང་འདིར་གླིང་བཞི་རི་རབ་དང་བཅས་པ་རེ་རེ་ལ་ཉི་ཟླ་རེ་རེའི་བྱ་བ་བྱེད་དོ། ། ཞེས་བཤད་དོ་གསུངས། སེམས་ཉིད་ངལ་གསོའི་འགྲེལ་བ་ཤིང་རྟ་ཆེན་མོ་ལས། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཏེ།
མཆོག་གི་སྤྲུལ་སྐུ་གཅིག་གི་སྐུ་མཉམ་དུ་བསྟན་ནས། མཛད་པ་བཅུ་གཉིས་སྔ་ཕྱི་མེད་པར་སྣང་བས་འདུལ་བའི་་་་་་་་་་འཇིག་རྟེན་ཞེས་བྱའོ། ། དེ་ལས་གཞན་པའི་ཕྱོགས་བཅུ་ན་འཇིག་རྟེན་ལ་ཚད་མེད་དེ། ཟླུམ་པོ་དང་། ཟླ་གམ་དང་། གྲུ་བཞི་ལ་སོགས་པས་ནམ་མཁས་གར་ཁྱབ་ན་ཁྱབ་ཅིང་། སེམས་ཅན་234ལའང་མགོ་སྟེང་དུ་ལྟ་བ་དང་། འཕྲེད་དང་ཐུར་དུ་ལྟ་བའི་རིགས་ཚད་མེད་པས་གང་བ་ཡིན་གསུངས། རྗེ་བཙུན་ཚུལ་ཁྲིམས་བློ་བཟང་གིས་མཛད་པའི་མན་ངག་ཉེར་མཁོ་མཐོང་བ་་་་དོན་ལྡན་ལས། ཞིང་གི་བཀོད་པའི་དབྱེབས་ནི།
ནོར་བུ་དང་། རྒྱ་མཚོ་དང་། རི་རབ་དང་། རྡོ་རྗེ་དང་། སེང་གེ་དང་། ལྷའི་དབང་པོའི་གཙུག་ཕུད་དང་། ཟླ་གམ་དང་། ཉི་ཟླ་དང་། བདྨ་དང་། མིག་དང་།
མཛོད་སྤུ་དང་། སངས་རྒྱས་ཀྱི་ཕྱག་ལྟ་བུ་ལ་སོགས་པ་ཡིན་ཏེ། མདོ་ཕལ་པོ་ཆེ་ལས། ཕྱོགས་རྣམས་ཀུན་ན་ཞིང་རྣམས་རྒྱ་མཚོ་སྣང་། ། ལ་ལ་ཟླུམ་པོ་ལ་ལ་ཟུར་གསུམ་སྟེ། ། དེ་དག་ལ་ལ་ཕྱོགས་ན་གྲུ་བཞིར་གནས། ། ནོར་བུ་པདྨ་འཁོར་ལོ་ཡན་ལག་བརྒྱད། ། ཀུན་ཀྱང་ལས་རྣམས་རྒྱ་མཚོས་རྣམ་པར་བྲིས། ། ཞེས་སོ། ། འཇིག་རྟེན་ལ་ལ་ན་གླིང་བཞི་ཡོད་ལ།
ལ་ལ་ན་གླིང་བཞི་མེད་པའི་སྒོ་ནས་འཇིག་རྟེན་རྣམས་མི་འདྲ་བ་ཡིན་ཏེ། མི་མཇེད་འདི་ན་གླིང་བཞི་ཡོད་ལ། བདེ་བ་ཅན་གླིང་བཞི་མེད། སངས་རྒྱས་རི་རབ་འོད་ཡང་དག་པར་འཕགས་པའི་ཞིང་ཡིད་རབ་ཏུ་དགའ་བ་ཞེས་བྱ་བ་ན། འཛམ་བུ་གླིང་ལ་དཔག་ཚད་བྱེ་བ་ཡོད་ལ། གླིང་གཞན་གསུམ་ལ་བརྒྱད་ཁྲི་བརྒྱད་ཁྲི་ཡོད་པར་བཤད། ཤར་ཕྱོགས་མངོན་པར་དགའ་བའི་ཞིང་ཁམས་ན་གསེར་དངུལ་གྱི་ཐེམ་སྐས་ལ་འཛེགས་ཏེ་སུམ་ཅུ་རྩ་གསུམ་དུ་་་་་་235འགྲོ་བ་དང་། མི་རྣམས་ལྷ་ལ་མི་སྨོན་ཅིང་། ལྷ་རྣམས་འཛམ་བུའི་གླིང་ན་སངས་རྒྱས་བཞུགས་ཞེས་སྨོན་པར་མི་འཁྲུགས་པའི་ཞིང་གི་བཀོད་པ་ལས་གསུངས་སོ། ། འཇིག་རྟེན་ལ་ལ་ན་འོད་མེད་ལ།
ལ་ལ་འོད་དང་བཅས་པ་སྟེ། ཕལ་པོ་ཆེ་ལས། ཞིང་རྣམས་ལ་ལ་འོད་མེད་དེ། ། མུན་པའི་འཇིགས་པ་ཤིན་ཏུ་ཆེ། ། རེག་ན་སྡུག་བསྔལ་སྤུ་གྲི་འདྲ། ། ལྟ་ན་མི་བཟོད་སྐྱི་ཡང་གཡའ། ། ཞིང་རྣམས་ལ་ལ་ལྷ་འོད་ཅན། ། ལ་ལ་ཁྱེམ་གྱི་འོད་ཅན་ཏེ། ། ལ་ལ་ཉི་ཟླའི་འོད་དང་ལྡན། ། ཞིང་རྣམས་ལ་ལ་རང་གི་འོད། །
ཤིང་གི་འོད་ཅན་དྲི་མ་མེད། ། ལ་ལ་རི་ཡི་འོད་ཅན་ཏེ། ། ཞིང་རྣམས་ལ་ལ་ནོར་བུའི་འོད། ། ལ་ལ་མར་མེའི་འོད་ཅན་ཏེ། ། ཞིང་རྣམས་ལ་ལ་སངས་རྒྱས་འོད། ། ཞིང་རྣམས་ལ་ལ་པདྨོའི་འོད། ། སྤོས་ཆུའི་འོད་དང་ལྡན་པ་ཡོད། ། སྨོན་ལམ་དབང་གིས་རྣམ་པར་སྣང་། ། ཞེས་སོ། ། འཇམ་དཔལ་ཞིང་གི་བཀོད་པ་ལས།
སངས་རྒྱས་ནོར་བུ་བརྩེགས་པའི་རྒྱལ་པོའི་ཞིང་ན་ཉི་ཟླ་མེད་པར་སངས་རྒྱས་ཀྱི་་་་་་སྨིན་མཚམས་ཀྱི་འོད་ཀྱིས་གསལ་བར་བྱེད་པར་བཤད། སངས་རྒྱས་ཀུན་ཏུ་བཟང་པོའི་ཞིང་མི་འཛུམ་པ་བྱ་བ་ན། སྟོང་གསུམ་རིལ་བོ་ཉི་ཟླ་ཟུང་གཅིག་གིས་སྣང་བར་བྱེད་པར་བཤད་དོ། ། འཇིག་རྟེན་རྒྱན་མེད་པ་དང་། རྒྱན་དང་བཅས་པ་ཡོད། རྒྱན་ཡོད་པ་ལའང་རིན་པོ་ཆེ་དང་དཔག་བསམ་གྱི་ཤིང་ལ་སོགས་་་་་་236པའི་སྒོ་ནས་ཐ་དད་པ་དུ་མ་ཡོད་དེ། ཕལ་པོ་ཆེ་ལས། ཞིང་གི་རྒྱན་མང་བྱེ་བ་ཡིས། ། ཞིང་རྣམས་ལ་ལ་ལེགས་པར་བྲིས། ། རྒྱན་དང་ཚུལ་རྣམས་ཐ་དད་པར། །
སྣ་ཚོགས་མིག་ཡོར་ལྟ་བུར་སྣང་། ། ཞེས་སོ། ། དེ་བཞིན་དུ་འཇིག་རྟེན་ལ་ལ་སངས་རྒྱས་མེད། ལ་ལ་ན་སངས་རྒྱས་ཡོད། དེ་ཡང་སྟོང་གསུམ་གཅིག་ན་སངས་རྒྱས་གཅིག་ཡོད་པ་དང་། སངས་རྒྱས་མང་བོ་ཡོད་པའང་ཡོད་ཏེ། ཕལ་བོ་ཆེ་ལས། ཞིང་རྣམས་ལ་ལ་སངས་རྒྱས་མེད། ། ཞིང་རྣམས་ལ་ལ་སངས་རྒྱས་བཅས། ། ལ་ལའི་ཞིང་ན་སངས་རྒྱས་གཅིག །
ལ་ལ་སངས་རྒྱས་མང་པོའོ། ། ཞེས་གསུངས་སོ། ། འཇིག་རྟེན་ལ་ལ་བསྐལ་བ་གཅིག་ཏུ་གནས་པ་དང་། འཇིག་རྟེན་ལ་ལ་བསྐལ་བ་དུ་མར་གནས་པ་ཡོད་དེ། ཕལ་པོ་ཆེ་ལས། ཞིང་རྣམས་ལ་ལ་བསྐལ་བ་ཙམ། ། ལ་ལ་བསྐལ་བ་བཅུ་བ་སྟེ། ། ཞིང་རྣམས་ལ་ལ་རྡུལ་མཉམ་པའི། ། བསྐལ་བ་བྱེ་བར་བརྗོད་པ་ཡིན། ། ཞེས་གསུངས་ལ། །
དེ་བཞིན་དུ་ཕྱོགས་བཅུ་ནམ་མཁའི་མཐའ་དང་མཉམ་པར། འཇིག་རྟེན་གྱི་ཁམས་ཚད་མེད་པ་ཆགས་ནས་སེམས་ཅན་དཔག་ཏུ་མེད་པས་གང་ནས་ཡོད་པ་ཡིན་ཏེ། བཟང་སྤྱོད་ལས། ནམ་མཁའི་མཐར་ཐུག་གྱུར་པ་ཅི་ཙམ་པ སེམས་ཅན་མ་ལུས་མཐའ་ཡང་དེ་ཙམ་མོ། ། གསུངས། དེ་རྣམས་ལ་ཕྱོགས་བཅུའི་སངས་རྒྱས་རྣམས་ཀྱིས་ཆོས་ཀྱི་འཁོར་ལོ་རྒྱ་ཆེན་237པོ་བསྐོར་བར་གསུངས་ཏེ། འཇམ་དབྱངས་སངས་རྒྱས་རྡོ་རྗེས། མཁས་པར་གྲགས་པ་འགའ་ཞིག་གིས་སྦྱར་བའི་ཡི་གེ་ལས། མཛོད་ཀྱི་ཚིག་རིགས་དེ་ཁོ་ན་སྙིང་བོར་བཟུང་ནས། གླིང་བཞི་ལ་དབང་བའི་འཁོར་ལོས་བསྒྱུར་བ་ལས་ལྷག་པའི་འཁོར་ལོ་་་་་་་ཅན་མ་བཤད་དོ་སྙམ་ཡུས་པའི་ཚིག་གླེང་མོད་ནའང་།
མདོ་རྒྱ་ཆེར་རོལ་བ་ལས། འོག་མིན་ཡང་སྟོང་གསུམ་གྱེ་ཁོངས་སུ་གཏོགས་པར་བཤད་ཅིང་། སྟོང་གསུམ་ལ་དབང་བའི་འཁོར་ལོས་བསྒྱུར་བ་ཡོད་པ་ཆོས་དང་དོན་རྣམ་པར་ངེས་པ་ལས་་་་་་་་་འབྱུང་། ཕལ་ཆེན་ལས་ནི། འཁོར་ལོས་བསྒྱུར་བའི་རྒྱལ་པོ་རིན་ཆེན་མང་ཞེས་བུ་དང་བཅས་པས་ཞིང་ཁམས་གྲངས་མེད་པ་ལ་ལོངས་སྤྱོད་པར་ཡང་བཤད་ཅིང་། འཇམ་དཔལ་རྩ་བའི་རྒྱུད་ལས། མང་པོས་བཀུར་བ་ལ་སོགས་པའི་རྒྱལ་པོ་རྣམས་རིགས་སྔགས་གྲུབ་པར་ཡང་བཤད། དུས་ཀྱི་འཁོར་ལོ་ལས། རྩོད་པའི་དུས་སུ་རིགས་ལྡན་དྲག་པོ་ཞེས་བྱ་བའི་འཁོར་ལོས་བསྒྱུར་བས་གླིང་བཅུ་གཉིས་ལ་ཆོས་ཀྱི་འཁོར་ལོས་བསྒྱུར་བར་བཤད་པ་་་་་་་སོགས་མཛོད་ལས་མ་བཤད་པའི་གཏམ་མང་པོ་ཞིག་མཆིས་པས། མང་དུ་ཐོས་པས་བློ་གྲོས་བཙལ་བར་བྱའོ་ཞེས་དང་།
རྫོགས་པ་ཆེན་པོ་དགོངས་པ་ཟང་ཐལ་གྱི་རྒྱུ་འབྲས་ཀྱི་དབྱེ་བ་མུན་སེལ་་་་་སྒོན་མེ་ལས། འཛམ་བུའི་གླིང་གི་བྱང་ཤར་གྱི་མཐའ་ན་ཕོ་238ཐམས་ཅད་ཁྱེ་གཟུགས། མོ་ཐམས་ཅད་བུད་མེད་ཀྱི་རྣམ་པ་དང་། ཤར་ལྷོའི་མཚམས་ན་ཕོ་ཐམས་ཅད་ཕག་གཟུགས། མོ་ཐམས་ཅད་བུད་མེད་ཀྱི་རྣམ་པ་དང་། ལྷོ་ནུབ་ཀྱི་མཚམས་ན་ཕོ་ཐམས་ཅད་སྲིན་གཟུགས། མོ་ཐམས་ཅད་བུད་མེད། ནུབ་བྱང་མཚམས་ན་ཕོ་ཐམས་ཅད་རའི་གཟུགས། མོ་ཐམས་ཅད་བུད་མེད་ཀྱི་རྣམ་པར་ཡོད་པར་གསུངས་པས། རྒྱ་ནག་ཕྱོགས་སུ་ཁྱི་མགོ་ཅན་ལུས་པོ་མི་ལ་ཁྱིའི་མགོ་ཅན་ཁྱེ་སྐད་སྒྲོག་ཅིང་ཁྱེ་དྲི་མནམ་པ་ཡུལ་་་་་་་དེའི་བུད་མེད་ཐམས་ཅད་ལྷ་ལྟར་མཛེས་པ་ལ།
མོ་རིགས་རྣམས་ཁྱེ་མགོ་ཅན་ལ་མི་དགའ་བ། ཁྱེ་མགོ་ཅན་རྣམས་རྒྱ་ནག་ཕོ་བྲང་གི་ཕྱོགས་སུ་ཡོང་དུས་དེ་རྣམས་ཁྱེའི་ཤ་ལ་དགའ་བས། ཁྱེ་ཐམས་ཅད་གསོད་མཁན་ཞིག་འདུག་ཟེར་ཏེ། བྱང་ཤར་གྱི་ཁྱི་མགོ་ཅན་ནི་དེ་དག་ཡིན་པ་འདྲའོ། ། རྒྱ་ཡུལ་གྱི་ཕྱོགས་ཤིག་ཏུ་སྤང་བུ་ཆུང་ཞེས་པ་མི་མཐོ་གང་ཙམ་པ་ལས་སྐྱེས་པའི་ལུང་བ་ཁེངས་པ་ལ་་་་བོད་ནས་འོལ་པ་རྣམས་འོང་དུས་དེ་ཐམས་ཅད་འོལ་བས་ཟ་བ་ལ། དཔུང་བསྒྲིལ་ཏེ་མདའ་ཆུང་འཕེན་པ་སོགས་ཡོད་ཟེར། ཡང་རྒྱའི་ཕྱོགས་འགའ་ཞིག་ཏུ་རྒྱ་ཕྲག་མིག་ཅན་ཞེས་ཕྲག་མགོ་གཉིས་ན་མིག་ཡོད་པ་དང་། ཙུ་ཏའི་ཡུལ་དུ་མི་ཐམས་ཅད་རྐང་བ་གཅིག་པ། འགྲོ་དུས་མི་གཉིས་བསྡེབས། ལག་པས་དཔུང་པ་ཕན་ཚུན་ལ་འཁྱུད་དེ་རྒྱུག་པ་ཡོད་ཟེར།
ཤམྦྷ་ལའི་ཡུལ་གྱི་239གངས་རིའི་མཐར་གནས་པའི་སྐྱེ་ཕོ་རྣམས་ཀྱི་ཕོའི་དབང་བོ་་་་་་་བརླ་གཡས་དང་མོའི་དབང་པོ་བརླ་གཡོན་པར་གནས་པ་སྟེ་་་་་་་ཕྱེད་ལུས་ཅན་ཡོད་པར་གསུངས་ལ། དེ་འདྲ་བས་མཚོན་པའི་མིར་སྐྱེས་ཀྱང་ལུས་ཀྱི་རྣམ་འགྱུར་མ་རུངས་པ་བསམ་གྱིས་མི་་་་་་ཁྱབ་པ་ཡོད་པར་འདུག གཞན་ཡང་ཚེ་ལོ་བཅུ་པའི་དུས་སུ་སྐྱེས་པ་རྣམས་ལོ་བཅུ་ཐུབ་པའི་སྨོན་ལམ་འདེབས། བུ་མོ་སྐྱེས་པ་རྣམས་ལོ་ལྔ་ལོན་པ་ན་ཁྱེམ་ཐབ་ལ་གཏོང་། བོང་ཚད་རིང་བ་ལ་ཚེ་ལོ་བརྒྱ་པའི་མཐོ་གང་དང་། ཐུང་བ་ལ་ཆག་གང་འབྱུང་བར་གསུངས། སུམ་ཅུ་རྩ་གསུམ་པའི་མདོ་ལས། འདི་ནས་བྱང་ཤར་གྱི་ཕྱོགས་སུ་འཇིག་རྟེན་གྱི་ཁམས་བཞི་ཁྲི་ཉིས་སྟོང་འདས་པ་ན། མྱ་ངན་གྱིས་འཇོམས་པ་ཞེས་བྱ་བའི་འཇིག་རྟེན་གྱི་ཁམས་ལ་་་་་་དབྱར་ཟླ་དྲུག་གི་རིང་ལ་ཆར་གཏན་ནས་མི་འབབ་པས་འབྲུ་་་་་་དཀོན་ཞིང་། སྐྱེ་བོ་ཐམས་ཅད་གཟུགས་ངན་པ།
ཉོན་མོངས་ཆེ་བ། ས་ཕྱོགས་ཐམས་ཅད་ཚེར་མས་གང་བ། ཆུ་རྣམས་ཀྱང་སྣུམ་གྱེ་སྙིགས་མ་བཞིན་དུ་འབབ་པ་ཞིག་ཏུ། རྒྱལ་པོ་ཆགས་སྡང་ཞེས་བྱ་བས་འབངས་ཀྱི་འབྲུ་ནོར་ཐམས་ཅད་ཕྲོགས་ནས་ཆད་་་་པས་གཟིར་བར་བྱེད་པ་ཞིག་ཡོད་པར། དེའི་འཇིག་རྟེན་དུ་སངས་རྒྱས་སྙིང་རྗེའི་སེམས་ཡིད་ལ་བྱེད་པ་ཞེས་བྱ་བ་ཕེབས་་་་་་ནས་ལོ་བདུན་གྱི་བར་དུ་ཆོས་བསྟན་ཀྱང་། འཇིག་རྟེན་དེའི་སྐྱེ་240བོ་གཅིག་གིས་ཀྱང་དོན་མ་རྟོགས། སྐྱེ་བོ་ཐམས་ཅད་ཀྱིས་བརྙས་སྨོད་བསྡིགས་པ་ལ་སོགས་པའི་བསྙེན་བཀུར་མ་ཡིན་པ་ཁོ་ནས་དུས་འདས་ཀྱང་། དེ་བཞིན་གཤེགས་པ་ནི་སྐྱོ་ངལ་མེད་པར་བཞུགས་ཏེ། དེ་ནས་ལོ་བདུན་བརྒྱའི་འོག་ཏུ་སྐྱེ་བོ་ཁྲག་ཁྲིག་སུམ་བརྒྱ་སུམ་ཅུ་སོ་དྲུག་འབྲས་བུ་བཞི་ལ་འགོད་པར་མཛད་ཅེས་་་་་་དཔའ་བོ་གཙུག་ལག་ཕྲེང་བས་སྤྱོད་འཇུག་གི་རྣམ་བཤད་དུ་་་་་་་གསུངས་པ་དང་། འཇིག་རྟེན་གྱི་ཁམས་མཐེ་བོང་ཅན་ཞེས་བྱ་བར་སྒྱེས་པའི་སྐྱེ་བོ་ཐམས་ཅད་ལུས་ཚད་མཐེ་བོང་ཙམ་ལས་་་་་་མེད་པ།
དེ་བཞིན་གཤེགས་པ་ཁྲུ་གང་ཙམ་པའི་ཚད་དུ་བྱོན་ནས་ཆོས་སྟོན་པ་སོགས་མཐའ་ཀླས་པ་བསམ་མི་ཁྱབ་ཀྱི་བཤད་ཚུལ་ཇི་སྙེད་ཅིག་ཡོད་དེ། འདི་དག་བློ་ལ་ཆུད་པ་ལ་ཐེག་པ་ཆེན་པོའི་གཞུང་མང་པོ་ཞིག་ཐོས་བསམ་བགྱིས་ཤིང་། བླ་མ་དམ་པའི་བྱིན་རླབས་རྒྱུད་ལ་ཞུགས་པ་ལ་རག་ལས་ཞེས་འོལ་ཁ་་་་་་་་་བཞད་པའི་རྡོ་རྗེས་གསུངས། སྙིང་རྗེ་པདྨ་དཀར་པོ་ལས། འཇིག་རྟེན་གྱི་ཁམས་མཐེ་བོང་ཅན་ན་ཚེ་ལོ་བཅུ་བའི་དུས་སུ། མི་མཐེ་བོང་ཙམ་གྱི་ནང་དུ། སངས་རྒྱས་སྐར་མ་ལ་དགའ་བ་ཞེས་བྱ་བ་སྐུ་ཁྲུ་གང་བ་སོར་བདུན་གྱི་ཚད་ཙམ་པ་ཡོད་པར་་་་་་་བཤད་ཅེས་བུ་སྟོན་ཆོས་འབྱུང་ལས་གསུངས། ཡང་ཁ་ཅིག་ན་རེ། ལུས་དང་ལུས་འཕགས་ན་རྐང་བཞི་བ་གནས། སྒྲ་མི་སྙན་གུ་གེ་241རྐང་གསུམ།
དེའི་ཟླ་བ་ལ་ཅོ་ལ་མིག་བཞི། རྔ་ཡབ་ན་སྲིན་པོ་གདོང་རིང་། རྔ་ཡབ་གཞན་ན་མིག་གསུམ་པ། གཡོ་ལྡན་ན་ཀོ་ཅི་རྣ་བོ་ཆེ། ལམ་མཆོག་འགྲོ་ན་གི་ཆ་མགོ་གཉིས་པ་གནས་ཞེས་བཅོམ་ལྡན་རལ་གྲིས་ཊཱིཀ་ན་བཀོད་འདུག་ཟེར། སྔོན་བདག་ཅག་གི་སྟོན་པ་ཐུགས་རྗེ་ཅན་གྱེས། དམ་ཆོས་པད་དཀར་གསུངས་པའི་སྔ་དྲོའི་ཡུན་གཅིག་བར་བསྐལ་ལྔ་བཅུའི་ཡུན་ཙམ་དུ་སྣང་བའི་རྫུ་འཕྲུལ་བསྟན་པའི་ལོ་རྒྱུས་བཞིན་དུ་སངས་རྒྱས་དང་སར་གནས་ཀྱི་བྱང་ཆུབ་སེམས་དཔའ་རྣམས་ཀྱིས་བསྐལ་པ་མང་པོ་སྐད་ཅིག་དང་། སྐད་ཅིག་བསྐལ་བར་བསྒྱུར་ནུས། སྟོང་གསུམ་ཡུངས་འབྲུར་ཤོང་བ་དང་། ཡུངས་འབྲུས་སྟོང་གསུམ་ཁྱབ་པར་བྱེད་ནུས།
འདས་པ་མ་འོངས་པ་དང་། མ་འོངས་པ་འདས་པར་བསྒྱུར་བ་ལ་སོགས་པ་རྣམ་པར་འཕྲུལ་བ་བསམ་གྱིས་མི་ཁྱབ་པ་སྟོན་ནུས་པར་གསུངས་ཏེ། རྡོ་རྗེ་བཀོད་པའི་རྒྱུད་ལས། དེ་བཞིན་ཉིད་ཀྱི་དབྱིངས་ཉིད་ལ། ། དུས་གསུམ་དུས་བཞིར་མི་དམིགས་ཀྱང་། ། ཡེ་ཤེས་རིག་པའི་ཁྱད་པར་ལས། ། སྐད་ཅིག་བསྐལ་པ་དེ་སྐད་ཅིག་གསུངས། ། གཞན་ཡང་གསང་བ་བསམ་གྱིས་མི་ཁྱབ་པ་ལས། འཇིག་རྟེན་མགོན་པོ་སྐྱོབ་པ་ཡིས། ། བསམ་གཏན་ལས་དང་ཀླུ་རྣམས་དང་། །
སངས་རྒྱས་བདག་ཉིད་ཆེ་རྣམས་ཀྱི། ། བསམ་གྱིས་མི་ཁྱབ་བཞིར་བཤད་དོ། ། 242ཞེས་གསུངས་པ་བཞིན། བསམ་གཏན་པའི་ཏིང་ངེ་འཛིན་གྱི་མཐུ་དང་། ལས་ཀྱི་མཐུ་དང་། ཀླུ་མཆོག་གི་རྫུ་འཕྲུལ་དང་། སངས་རྒྱས་ཀྱི་མཐུ་བཞི་ནི་བསམ་གྱིས་མི་ཁྱབ་པའི་གནས་བཞི་ཡིན་པར་གསུངས། ཁྱད་པར་དུ་སངས་རྒྱས་རྣམས་ཀྱི་སྐུ་གསུང་ཐུགས་ཀྱི་གསང་བ་ནི་བསམ་གྱིས་མི་ཁྱབ་སྟེ། སྔོན་བྱང་ཆུབ་སེམས་དཔའ་ཤུགས་འཆང་གིས། བཅོམ་ལྡན་འདས་ཀྱི་གཙུག་ཏོར་གྱི་མཐའ་རྟོགས་པར་འདོད་ནས།
སུམ་ཅུ་རྩ་གསུམ་དང་ཚངས་པའི་འཇིག་རྟེན་དང་། དེ་བཞིན་དུ་སྟེང་ཕྱོགས་ཀྱི་འཇིག་རྟེན་གྱི་ཁམས་བྱེ་བ་ཕྲག་བརྒྱ་འདས་པ་ན། འཇིག་རྟེན་གྱི་ཁམས་བརྗོ་ཅན་ཞེས་བྱ་བ་ན་དེ་བཞིན་གཤེགས་པ་པདྨོའི་་་་་་་་་་དཔལ་གྱེ་སྙིང་པོའི་རྒྱལ་པོ་བཞུགས་པའི་ས་རྣམས་སུ་རིམ་གྱིས་ཕྱིན་ཏེ་བལྟས་ཀྱང་དབུའི་གཙུག་ཏོར་གྱི་མཐའ་མ་མཐོང་བར་་་་ཕྱིར་བོག་གསུངས་པས་ན། སངས་རྒྱས་ཀྱི་སྐུའི་གསང་བ་བསམ་གྱིས་མི་ཁྱབ། སྔོན་མོའུ་འགལ་གྱི་བུས་སངས་རྒྱས་ཀྱི་གསུང་གིས་ཅི་ཙམ་ལ་ཁྱབ་བལྟ་དགོངས་ནས་ནུབ་ཕྱོགས་བདེ་བ་ཅན་དང་། དེ་ནས་ཀྱང་འཇིག་རྟེན་གྱི་ཁམས་བྱེ་ཕྲག་བརྒྱ་འདས་པ་ན་འོད་ཟེར་ཅན་གྱི་འཇིག་རྟེན་གྱེ་ཁམས་ཞེས་བྱ་བ་ན། དེ་བཞིན་གཤེགས་པ་འོད་ཟེར་ཀུན་ནས་འབྱུང་བ་འཁོར་བཅས་བཞུགས་པའི་གནས་སུ་བྱོན་ཏེ་ཉན་པས་ཀྱང་གསུང་ཆུང་དུ་མ་སོང་ད་་་་་243དུང་ཀྱང་ལྷང་ལྷང་ཐོས་པས་གསུང་གི་མཐའ་མ་མངོན་པར་་་་་་་ཕྱིར་ལོག་གསུངས་པས་ན། སངས་རྒྱས་ཀྱི་གསུང་གི་གསང་བ་བསམ་གྱིས་མི་ཁྱབ། ཐུགས་ཀྱིས་ཀྱང་ཤེས་བྱ་ཐམས་ཅད་ལ་ཡོངས་སུ་ཁྱབ་པ་ཡིན་ཏེ། གསོལ་འདེབས་ལེའུ་བདུན་མ་ལས།
དགོངས་པ་ཟབ་མོ་ནམ་མཁའི་མཐའ་དང་མཉམ། ། ཅིར་ཡང་ས་ལེའི་ཐུགས་ལ་གསོལ་བ་འདེབས། ། གསུངས་པ་དང་། བསྔགས་འོས་བསྔགས་བསྟོད་ལས། ཁྱོད་འབའ་ཞིག་གི་ཡེ་ཤེས་ཀྱིས། ། ཤེས་བྱ་ཐམས་ཅད་ཁྱབ་ལགས་ཀྱི། ། ཁྱོད་ལས་གཞན་པ་ཐམས་ཅད་ཀྱིས། ། ཤེས་བྱ་ཁོ་ན་ལྷག་པ་ལགས། ། ཞེས་དང་། བཅོམ་ལྡན་དུས་ཀུན་རྟོགས་པའི་ཆོས། །
རྣམ་ཀུན་འབྱུང་གནས་ཐམས་ཅད་ནི། ། ལག་མཐིལ་སྐྱུ་རུ་ར་ལྟ་བུར། ། ཁྱོད་ཀྱི་ཐུགས་ཀྱི་སྤྱོད་ཡུལ་གྱུར། ། ཆོས་རྣམས་གཡོ་དང་མི་གཡོར་བཅས། ། གཅིག་དང་སྣ་ཚོགས་སོ་སོ་ལ། ། མཁའ་ལ་རླུང་དག་རྒྱུ་བ་བཞིན། ། ཁྱོད་ཀྱི་ཐུགས་དག་ཐོགས་མི་མངའ། ། ཞེས་གསུངས་པ་ལྟར་འཁོར་འདས་ཀྱི་ཆོས་ཐམས་ཅད་ལག་མཐིལ་དུ་སྒྱུ་རུ་ར་རློན་པ་བཞག་ནས་བལྟས་པ་ལྟར། ཐམས་ཅད་ས་ལེར་མཁྱེན་པས་ན་སངས་རྒྱས་ཀྱི་ཐུགས་ཀྱི་གསང་བ་ནི་བསམ་གྱིས་མི་ཁྱབ་བོ། ། དེ་བཞིན་དུ་འཕགས་པ་དཀོན་མཆོག་བརྩེགས་པ་ལས།
ནམ་མཁས་ཇི་སྙེད་ཁྱབ་གྱུར་པ། ། སྐུ་ཡིས་ཀྱང་ནི་དེ་སྙེད་ཁྱབ། ། སྐུ་ཡིས་ཇི་སྙེད་244ཁྱབ་གྱུར་པ། ། གསུང་གིས་ཀྱང་ནི་དེ་སྙེད་ཁྱབ། ། གསུང་གིས་ཇི་སྙེད་ཁྱབ་གྱུར་པ། ། ཐུགས་ཀྱིས་ཀྱང་ནི་དེ་སྙེད་ཁྱབ། ། ཐུགས་ཀྱིས་ཇི་སྙེད་ཁྱབ་གྱུར་པ། ། འོད་ཀྱིས་ཀྱང་ནི་དེ་སྙེད་ཁྱབ། ། འོད་ཀྱིས་ཇི་སྙེད་ཁྱབ་གྱུར་པ། ། ཡེ་ཤེས་ཀྱང་ནི་དེ་སྙེད་ཁྱབ། །
ཡེ་ཤེས་ཇི་སྙེད་ཁྱབ་གྱུར་པ། ། སྤྲུལ་པས་ཀྱང་ནི་དེ་སྙེད་ཁྱབ། ། ཅེས་དང་། ལུང་བསྟན་དངུལ་དཀར་མེ་ལོང་ལས། འབྱུང་ལྔས་གར་ཁྱབ་བདྨ་བདག་གིས་ཁྱབ། ། ཁམས་དྲུག་མ་ཟད་བདག་གི་གཟུགས་མི་འཛད། ། ནམ་མཁའི་རང་བཞིན་མཐའ་བྲལ་པདྨ་ལ། ། ཚུར་མཐོང་སྐྱེ་བོས་ཁོ་བོ་ཇི་ལྟར་ཤེས། ། ཞེས་དང་། ཞལ་ཆེམས་མུ་ཏིག་བརྒྱ་ཕྲེང་ལས།
སྣང་སྲིད་འཁོར་འདས་པདྨ་ང་ཡི་ཞིང་། ། སངས་རྒྱས་སེམས་ཅན་བདྨ་ང་ཡི་འཕྲུལ། ། འཛམ་གླིང་བྱེ་བ་ཕྲག་བརྒྱར་གང་འདུལ་གྱེ། ། པདྨ་འབྱུང་གནས་སྒྱུ་འཕྲུལ་བཀོད་པ་རེ། ། ཞེས་གསུངས་པ་ལྟར་སངས་རྒྱས་རྣམས་ཀྱི་སྐུ་གསུང་ཐུགས་ཀྱི་གསང་བ་བསམ་གྱེས་མི་ཁྱབ་པས། ཆོས་དང་གང་ཟག་ཡོངས་ལ་དག་སྣང་སྦྱོང་དགོས་པའི་རྒྱུ་མཚན་དེ་ཡིན། གཞན་ཡང་ཏིང་འཛིན་རྒྱལ་པོའི་མདོ་ལས། སྐྲ་རྩེའི་ཁྱོན་ལའང་སངས་རྒྱས་མང་བོ་ནི། ། གངྒཱའི་ཀླུང་གི་བྱེ་མ་ཇི་ཡོད་སྙེད། ། རྒྱལ་བ་དེ་དག་ཞིང་ཡང་དེ་སྙེད་དེ། །
དེ་དག་མཚན་ཉིད་མི་འདྲ་སྐལ་མི་མཉམ། ། སྐྲ་ཡི་ཁྱོན་ལ་འགྲོ་བ་ལྔ་རྣམས་ཏེ། ། སེམས་ཅན་245དམྱལ་དང་དུད་འགྲོའི་འགྲོ་བ་དང་། ། གཤིན་རྗེའི་འཇིག་རྟེན་ལྷ་དང་མི་རྣམས་ཞུགས། ། འདྲེས་པ་མེད་ཅིང་གནོད་པར་འགྱུར་བ་མེད། ། དེ་དག་གནས་སུ་མཚོ་དང་རྒྱ་མཚོར་བཅས། ། ཆུ་ཀླུང་དེ་བཞིན་མཚོ་དང་ལྟེང་ཀ་རྣམས། ། འདྲེས་པ་མེད་ཅིང་གནོད་པར་མི་འགྱུར་ཏེ། ། དེ་ལྟར་རྒྱལ་བའི་ཆོས་རྣམས་བསམ་མི་ཁྱབ། ། དེ་ཡི་གནས་སུ་རི་བོ་དུ་མ་སྟེ། །
ཁོར་ཡུག་དང་ནི་ལྷུན་པོ་རབ་ལྷུན་དང་། ། བཏང་བཟུང་དང་ནི་བཏང་བཟུང་ཆེན་པོ་དང་། ། འབིགས་བྱེད་བྱ་རྒོད་ཕུང་པོ་གངས་ཀྱི་རི། ། གནས་དེར་སེམས་ཅན་དམྱལ་བ་མི་བཟད་པ། ། ཚ་དང་རབ་ཏུ་ཚ་བ་ཉམས་མི་དགའ། ། དེས་ན་སེམས་ཅན་དམྱལ་སྐྱེས་ཚོར་བ་ཡིས། ། སྡུག་བསྔལ་དེ་དག་རྗེས་སུ་མྱོང་བར་བྱེད། ། དེ་ཡི་གནས་ན་ལྷ་ཡི་གཞལ་མེད་ཁང་། ། དེ་དག་དཔག་ཚད་བཅུ་གཉིས་དབྱངས་དགའ་བ། ། ལྷ་རྣམས་སྟོང་ཕྲག་མང་པོ་དེ་དག་ཀྱང་། །
ལྷ་ཡི་དགའ་བ་ཤིན་ཏུ་བདེ་བ་མྱོང་། ། དེ་ཡི་གནས་སུ་སངས་རྒྱས་རྣམས་ཀྱི་ཞིང་། ། འཇིག་རྟེན་རིག་པའི་བསྟན་པ་འབར་བར་སྣང་། ། གང་གིས་རྣམ་དག་སྤྱོད་པ་མ་སྦྱངས་པ། ། ཡེ་ཤེས་བྲལ་བ་དག་གིས་དེ་མི་མཐོང་། ། ཞེས་དང་། སངས་རྒྱས་ཀྱི་ཡུལ་དང་ཡེ་ཤེས་བསམ་གྱིས་མི་ཁྱབ་པ་ལ་འཇུག་པའི་མདོ་ལས། སྟོང་གསུམ་གྱི་ལྷ་དང་མི་ནི་ཆེས་ཉུང་གི ཕྱི་རོལ་པའི་དྲང་སྲོང་246མངོན་པར་ཤེས་པ་དང་ལྡན་པ་གཅིག་གིས་ཤིང་རྟའི་འཕང་ལོ་ཙམ་གྱེ་སའི་ཁྱོན་ལ་སེམས་ཅན་མཐོང་བ་ནི་དེ་བས་ཆེས་མང་ངོ་། ། དེ་དག་གིས་སྟོང་གསུམ་དུ་མཐོང་བ་བས་ནི་ཉན་ཐོས་རྣམ་པར་ཐར་བ་བརྒྱད་ལས་བསམ་གཏན་པའི་གང་ཟག་གཅིག་གིས་ཤིང་རྟའི་འཕང་ལོ་ཙམ་ལ་མཐོང་བ་ཆེས་མང་ངོ་། །
དེ་དག་གིས་སྟོང་གསུམ་དུ་མཐོང་བ་བས་ནི། བྱང་ཆུབ་སེམས་དཔའི་རྣམ་པར་ཐར་པ་བརྒྱད་ལས། བསམ་གཏན་པ་གཅིག་གིས་ཤིང་རྟའི་འཕང་ལོ་ཙམ་ལ་མཐོང་བ་ཆེས་མང་ངོ་། ། དེ་དག་གིས་སྟོང་གསུམ་དུ་མཐོང་བ་བས་ནི་དེ་བཞིན་གཤེགས་པའི་སྤྱན་གྱིས་་་་་་་ཤིང་རྟའི་འཕང་ལོ་ཙམ་ལ་གཟིགས་པ་ཆེས་མང་ངོ་གསུངས། སྔོན་བྱང་ཆུབ་སེམས་དཔའ་ཀུན་ཏུ་བཟང་པོས་འཕགས་པ་སྤྱན་རས་གཟིགས་དབང་ཕྱུག་གི་སྐུའི་བ་སྤུའི་ཁུང་བུ་གཅིག་ཏུ་སོང་བའི་ཚེ། དེ་ན་ཞིང་ཁམས་དང་བཅས་པའི་སངས་རྒྱས་བྱང་སེམས་གྲངས་ལས་འདས་པའི་མཐའ་མ་ཆོད་པར་ཕྱིར་ལྡོག་་་་་་་་དགོས་པ་བྱུང་། དེ་ཡང་འཕགས་པ་སྤྱན་རས་གཟིགས་ཀྱི་སྐུ་ལུས་ཀྱི་བ་སྤུའི་སྒོ་ཉི་མའི་འོད་ཅེས་བྱ་བ་ན། བྱང་ཆུབ་སེམས་དཔའ་ཁྲག་ཁྲིག་དུ་མ་དང་། གསེར་གྱི་ཁྲི་རེ་རེ་ལ་ཡང་རྩེ་མོ་ཁྲི་ཉིས་སྟོང་རིན་པོ་ཆེའི་ཁང་བཟང་སྐྱེད་ཚལ་དུ་མས་བརྒྱན་པ་ཡི་གེ་་་་་དྲུག་པའི་ཆོས་སྒྲ་སྒྲོག་པ། བ་སྤུ་དེའི་ནང་ན་ཡང་།
རྒྱལ་བའི་247དབང་པོ་ཞེས་བྱ་བའི་བ་སྤུའི་ཁུང་བུ་ན། ལྷའི་གསེར་གྱི་རི་བརྒྱད་ཁྲི། རིན་པོ་ཆེའི་བྲག་རི་ལྗོན་ཤིང་དག་དང་། ཟས་གོས་ལྷའི་རང་བཞིན་ལས་གྲུབ་པ་ལ། བྱང་ཆུབ་སེམས་དཔའ་དག་ལོངས་སྤྱོད་ཅིང་། ཡི་གེ་དྲུག་པའི་ཆོས་སྒྲ་སྒྲོག་གོ ། བ་སྤུ་དེ་འདས་པ་ན། སྨན་ཆེན་པོ་ཞེས་བྱ་བའི་བ་སྤུའི་ཁུང་བུ་ན། ། བྱང་ཆུབ་སེམས་དཔའ་སེམས་བསྐྱེད་མ་ཐག་བྱེ་བ་ཁྲག་ཁྲིག་བརྒྱ་་་་་་་སྟོང་། རྡོ་རྗེ་དངུལ་གསེར།
ཨིནྡྲ་ནཱི་ལ། པདྨ་རཱ་ག མར་ག་ཏ། ཤེལ་གྱི་རི་རྩེ་མོ་བརྒྱད་ཁྲི་ཡོད་པ་དྲི་ཟའི་སིལ་སྙན་གྱི་སྒྲ་ལས། ཡི་གེ་དྲུག་པའི་ཆོས་ཀྱི་སྒྲ་དབྱངས་འབྱིན་ཅིང་། གང་སེམས་ཐོག་མ་བསྐྱེད་པའི་བྱང་ཆུབ་སེམས་དཔའ་དེ་དག སྟོང་བ་ཉིད་མཚན་མ་མེད་པ་སེམས་ཏེ། ཀྱེ་མ་ཧོ། སྡུག་བསྔལ་སྐྱེ་རྒ་ན་འཆི་སོགས་ལས་སྐྱོབས། སྐྱིལ་མོ་ཀྲུང་བཅས་ཏེ་ལུས་དྲང་པོར་བསྲང་ནས་དྲན་པ་མངོན་པར་བཞག་སྟེ།
རི་དེ་དག་ལ་འཁོད་དོ། ། བ་སྤུ་དེ་འདས་པ་ན། སྣ་ཚོགས་པའི་རྒྱལ་པོ་ཞེས་བྱ་བའི་བ་སྤུའི་ཁུང་བུ་ན། རང་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་དུ་མ་མེ་འབར་བ་དང་། ཆར་འབེབས་པ་དང་། ཆོ་འཕྲུལ་སྣ་ཚོགས་སྟོན་ཅིང་། རིན་ཆེན་སྣ་བདུན་ལས་གྲུབ་པའི་རིའི་རྒྱལ་པོ་བརྒྱ་ཕྲག་སྟོང་དག་ལ་འདོད་དགུ་འབྱུང་བའི་དཔག་བསམ་གྱི་་་་སྡོང་བོ་རྩ་བ་མུ་ཏིག ལོ་མ་གསེར་དངུལ། མེ་ཏོག་མན་ཤེལ་248ལས་བྱས་པ་དག་ལས་རྒྱན་ཆ་དུ་མ་དང་། ཀ་ཤུ་གའི་གོས་རྣམས་འཕྱང་ངོ་། །
དེ་འདྲ་བའི་རི་དག་ལ་རང་སངས་རྒྱས་དག་བཞུགས་ནས། གསུང་རབ་ཡན་ལག་བཅུ་གཉིས་ཀྱང་ཡི་གེ་དྲུག་མའི་སྒྲ་སྟོན་ནོ། ། ཐམས་ཅད་ཀྱི་ཐ་མ་ན་བ་སྤུའི་བུར་རྒྱལ་མཚན་གྱི་རྒྱལ་པོ་ན། རིན་པོ་ཆེའི་རི་བརྒྱད་ཁྲི་བཞི་སྟོང་དང་། དཔག་བསམ་དང་། ཙན་དན་དང་། བྱུ་རུའི་ཤིང་དེ་སྙེད་ཡོད་ཅིང་། རིན་ཆེན་འབར་བའི་ཁང་བརྩེགས་ན། དེ་བཞིན་གཤེགས་པའི་སྒུ་འཛམ་བུའི་གླིང་དུ་མངོན་པར་ཕྱོགས་ཤིང་ཆོས་འཆད་པ་་་་་་་ཕར་ཕྱིན་དྲུག ཡི་གེ་འབྲུ་དྲུག་ཏུ་སྟོན་པར་མཛད་པ་ཡང་བཞུགས་སོ། །
མདོར་ན་སྐྲ་ཙམ་ཁྱོན་ལ་དུས་གསུམ་ཚད་སྙེད་ཀྱི་སངས་རྒྱས་བྱང་སེམས་བཞུགས་ནས། ཡི་གེ་དྲུག་པའི་སྒྲ་དབྱངས་སྒྲོག་ཅིང་། དེ་དག་ལས་བྱུང་བའི་འོད་ཟེར་བྱེ་བ་ཁྲག་ཁྲིག་བ་སྤུའི་སྒོ་བྱེ་བ་ཕྲག་བརྒྱ་ནས་ཕྱུང་སྟེ། འགྲོ་དྲུག་གི་བག་ཆགས་སྦྱོང་བའི་ཚུལ་རྒྱས་པ་ཟ་མ་ཏོག་བཀོད་པའི་མདོ་ལས་་་་་་གསུངས། རྗེ་བཙུན་ཏཱ་ར་ན་ཐས་མཛད་པའི་བཟང་སྤྱོད་འགྲེལ་བ་འཕགས་མཆོག་གསང་མཛོད་ལས། སྔོན་ཚོང་དཔོན་གྱི་བུ་ཁྱེའུ་ནོར་བཟང་གིས། སངས་རྒྱས་རྣམ་པར་སྣང་མཛད་ཀྱི་སྤྱན་སྔ་ན། བྱང་ཆུབ་སེམས་དཔའ་ཀུན་ཏུ་བཟང་བོ་རིན་ཆེན་པདྨའི་ཁྲི་ལ་བཞུགས་པ་མཐོང་སྟེ། དེའི་བ་སྤུའི་ཁུང་བུ་རེ་རེ་ནས་ཀྱང་249འཇིག་རྟེན་གྱེ་ཁམས་ཐམས་ཅད་ཀྱི་རྡུལ་ཤིན་ཏུ་ཕྲ་བ་སྙེད་ཀྱི་་་་་འོད་ཟེར་གྱེ་སྤྲིན་མང་པོ་ཐོན་ནས། ནམ་མཁའི་མཐས་གཏུགས་པར་སྣང་བར་བྱས་ཏེ།
སེམས་ཅན་ཐམས་ཅད་ཀྱི་སྡུག་བསྔལ་ཐམས་ཅད་ཞི་བར་བྱེད་པ་ལ་སོགས་པ་རྣམ་པར་ཐར་བ་བསམ་གྱིས་མི་ཁྱབ་པའི་ཆོ་འཕྲུལ་ཆེན་པོ་ཉི་ཤུ་རྩ་གཅིག་མཐོང་ངོ་ དེ་ནས་ནོར་བཟང་དགའ་བ་དང་ཡིད་བདེ་བ་སྐྱེས་ནས། འཕགས་པ་ཀུན་ཏུ་བཟང་པོའི་སྐུ་ལུས་ཀྱི་ཆ་ཤས་རྣམ་པར་ཕྱེ་ནས། མཐར་བ་སྤུའི་ཁུང་བུ་གཅིག་ལ་ཡང་། དབུས་སུ་མི་མཇེད་ཀྱི་འཇིག་རྟེན་གྱི་ཁམས་དང་བཅས་པའི་ཕྱོགས་བཅུ་རབ་འབྱམས་མུ་མེད་པའི་འཇིག་རྟེན་གྱི་ཁམས་ཀྱི་བཀོད་པ་མཐའ་དག་དང་། དེ་དག་ཀྱང་བསྐལ་པ་ཆགས་པ་དང་འཇིག་པའི་བར་གྱི་ཚུལ་་་་་་རྣམས་མ་ལུས་པ། གཟུགས་བརྙན་གྱེ་ཚུལ་ཏུ་མཐོང་ངོ་། ། ཀུན་ཏུ་བཟང་པོ་དེའི་མཚན་བཟང་པོ་རེ་རེ་ལ་ཡང་སྔོན་གྱེ་མཐའ་མུར་ཐུག་གི་བར་གྱེ་འཇིག་རྟེན་གྱི་ཁམས་ཐམས་ཅད་དང་། སངས་རྒྱས་རྣམས་དང་འཁོར་གྱི་དཀྱིལ་འཁོར་ཡང་བསྟན། ཕྱི་མའི་མུ་མཐའ་ཐུག་གི་བར་གྱིས་ཡང་བསྟན། སངས་རྒྱས་རེ་རེའི་དྲུང་དུ་ཀུན་ཏུ་བཟང་བོ་རེ་རེ་ཡང་འདུག
དེ་དག་གི་ལུས་རེ་རེ་ལ་ཡང་དུས་གསུམ་དུ་བྱུང་བའི་ཤེས་བྱ་ཐམས་ཅད་ཀྱི་གཟུགས་བརྙན་་་་ཡང་མངོན་པར་བསྟན་པ་ཡང་མཐོང་། སངས་རྒྱས་རྣམ་སྣང་གི་250སྤྱན་སྔ་ན་བཞུགས་པའི་ཀུན་ཏུ་བཟང་པོའི་ཕྱག་བརྐྱངས་ཏེ་་་་་་་ནོར་བཟང་གི་སྤྱི་བོར་བཞག་པའི་ཚེ། ཕྱོགས་བཅུ་མཐའ་ཡས་པའི་འཇིག་རྟེན་གྱི་ཁམས་ཀྱི་རྡུལ་ཤིན་ཏུ་ཕྲ་བ་སྙེད་ཀྱི་འཇིག་་་་་རྟེན་གྱི་ཁམས་ན་བཞུགས་པའི་སངས་རྒྱས་རེ་རེའི་ཞབས་འབྲིང་ན་ཡང་ཀུན་ཏུ་བཟང་བོ་རེ་རེ་བཞུགས་པའི་ཕྱག་གཡས་པའང་ནོར་བཟང་གི་སྤྱི་བོར་བཞག་པར་གྱུར་ཅིང་། དེ་ནས་ཀུན་ཏུ་བཟང་པོས་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཕྲ་བ་སྙེད་པོ་དེ་དག་མནན་ཏེ་མངོན་པར་་་་་་་་བརྗོད་པའི་ཕྱིར་ཚིགས་སུ་བཅད་པའི་དབྱངས་ཀྱིས་སྨོན་ལམ་་་་་བཏབ་པ། ཇི་སྙེད་སུ་དག་ཕྱོགས་བཅུའི་འཇིག་རྟེན་ན་སོགས་འབྱུང་ངོ་། ། འདི་ནི་ཞིང་ཁམས་རྣམ་པར་དག་པར་བྱེད་པ་དང་། རྣམ་པར་ཐར་བ་མཐའ་ཡས་པ་དེ་ལྟ་བུ་ཐོབ་པའི་ཕྱིར་རྗེས་་་་་་་་འཇུག་རྣམས་ཀྱིས་ཀྱང་སྨོན་ལམ་གདབ་དགོས་སོ་ཞེས་གསུངས། བདག་གི་རྩ་བའི་བླ་མ་མཁས་གྲུབ་གཉིས་འཛོམ་རྫོགས་ཆེན་པ་ཆོས་དབྱིངས་སྟོབས་ལྡན་རྡོ་རྗེས་མཛད་པའི་མདོ་རྒྱུད་རིན་པོ་་་་ཆེའི་མཛོད་ལས། དོན་ལ་ཆོས་རྣམས་བདེན་པར་མ་གྲུབ་ཀྱང་། ། གདུལ་བྱའི་ལས་སྣང་འདུལ་བྱེད་རྫུ་འཕྲུལ་མཐུ། །
ཆད་མེད་བསམ་འདས་བརྗོད་པའི་ཡུལ་དང་བྲལ། ། རྡུལ་སྙེད་སྟེང་ན་མཁའ་མཉམ་འབྱུང་བ་བཞིའི། ། རྡུལ་ཕྲན་ཇི་སྙེད་དང་མཚུངས་251འཇིག་རྟེན་ཁམས། ། སངས་རྒྱས་སྲས་དང་སློབ་མར་བཅས་པ་སྣང་། ། སྐྲ་རྩེའི་ཁྱོན་ལ་དུས་གསུམ་རྒྱལ་བའི་ཞིང་། ། མ་འདྲེས་གསལ་བར་ཡོངས་སུ་རྫོགས་པའི་དཔེ། ། ཁང་བ་གཅིག་ཏུ་མི་བརྒྱའི་རྨི་ལམ་ནི། ། མི་འདྲ་དུ་མ་རྨིས་པ་ཕན་ཚུན་དུ། ། མི་གནོད་མི་ཕན་མི་ཤོང་མེད་དང་མཚུངས། ། ཤིང་རྟའི་འཕང་ལོ་ཙམ་གྱི་སའི་ཁྱོན་ལ།།
ཕྱི་རོལ་དྲང་སྲོང་ཉན་ཐོས་བྱང་སེམས་དང་།། རྒྱལ་བ་་རྣམས་ཀྱིས་རིམ་བཞིན་སེམས་ཅན་གྲངས།། སྟོང་གསུམ་ལྷ་མི་ཀུན་ལས་ལྷག་པར་མཐོང་། ། མི་མཇེད་བདེ་ལྡན་ངུར་སྨྲིག་རྒྱལ་མཚན་ཞིང་།། རབ་བརྒྱན་རབ་སྒོགས་རྡུལ་བྲལ་སྒོན་མ་བཟང་།། འོད་བཟང་འདའ་དཀའ་རྒྱལ་མཚན་བཟོད་པའི་ཞིང་། ། དཔལ་གྱི་འཇིག་རྟེན་སྔ་མའི་བསྐལ་བའི་ཡུན། ། ཕྱི་མའི་ཞག་ལ་ཞག་དེ་བསྐལ་བའི་ཡུན། ། ཕྱི་མའི་ཞག་དེས་ཞག་དེ་བསྐལ་བའོ། ། རྡུལ་ཕྲན་གཅིག་ན་ཞིང་འདི་འཁོད་པ་ཡིན། །
ཞེས་འགྲེལ་བ་དང་བཅས་རྒྱ་ཆེར་གསུངས། བདག་གི་རྩ་བའི་བླ་མ་འགྲོ་མགོན་་གསེང་ཁང་རྡོ་རྗེ་འཆང་ཆེན་པོའི་རྣམ་ཐར་ཐམས་ཅད་མཁྱེན་་་་པར་བགྲོད་པའི་ཐེམ་སྐས་ལས། སྤྱིར་སངས་རྒྱས་རྣམས་ཀྱི་སྤྲུལ་པའི་བཀོད་པ་ནི། ཀུན་རྟོག་གི་སྤྲོས་པ་མེད་ཀྱང་ཐབས་མཁས་པའི་སྨོན་ལམ་རྣམ་པར་དག་པའི་མཐུ་ཁོ་ན་ལས་འབྱུང་ཞིང་། དེ་ཡང་རྒྱུད་བླ་མ་ལས། ཇི་ལྟར་ཉི་མའི་དཀྱིལ་འཁོར་གྱི། ། འོད་252ཟེར་དཔག་ཏུ་མེད་འདྲེས་ཤིང་། ། རྟག་ཏུ་བྱ་བ་ཀུན་ལ་འཇུག ། འཇིག་རྟེན་ལ་ཡང་སྣང་བར་བྱེད། ། དེ་བཞིན་ཟག་མེད་དབྱེངས་ན་ཡང་། །
སངས་རྒྱས་དཔག་ཏུ་མེད་འདྲེས་ཤིང་། ། མཛད་པ་གཅིག་ནི་མཛད་པ་ལ། ། ཞེས་སོགས་གསུངས་པ་ལྟར་སངས་རྒྱས་རྣམས་ལ། ང་དང་ངའི་ཞེས་འབྱེད་བྱེད་ཀྱིས་རྒྱུད་ཐ་དད་པའི་རྣམ་གཞག་མེད་ཀྱང་། རིགས་རུས་དང་མཛད་པ་སོགས་ཐ་དད་པ་མི་འགལ་བ་བསམ་གྱིས་མི་ཁྱབ་པའི་གནས་མཐར་ཐུག་ཏུ་་་་་་གསུངས་པ་དང་། རྗེ་བཙུན་འཇམ་པའི་དབྱངས་ལྟ་བུའི་རྒྱལ་སྲས་བདག་ཉིད་ཆེན་པོ་རེ་རེའི་སྤྲུལ་པའི་བཀོད་པ་ཡང་ རྗེ་བདག་ཉིད་ཆེན་པོས། བསོད་ནམས་མཆོག་རབ་རབ་འབྱམས་རྒྱུ་ལས་འཁྲུངས་པའི་སྐུ་མཆོག་ཏུ་མཛེས་པ་ཁྱོད་ཀྱི་སྐུ། ། ནམ་མཁའི་མཐས་གཏུགས་གཏུགས་པ་མེད་པའི་ཞིང་མཆོག་ཀུན་ཏུ་དུ་མའི་འགྲོ་ལ་མིག་འཕྲུལ་བཞིན། ། ལ་ལར་བལྟམས་ཤིང་ཞིང་གཞན་དུ་ཡང་བྱང་ཆུབ་ཚུལ་སྟོན་སྟོན་པ་ཁྱོད་ཀྱི་སྐུ་ཡི་ནི། ། བཀོད་པ་མཆོག་འདི་འདི་དང་གཞན་དུ་མ་ལུས་ལུས་ཅན་འགྲོ་ཀུན་ཀུན་མཁྱེན་གྱུར་ཀྱང་བརྗོད་མི་ནུས། །
ཞེས་ཞིང་མི་འདྲ་བ་དུ་མར་སྤྲུལ་པའི་བཀོད་པ་དུས་གཅིག་ཏུ་སྟོན་པར་གསུངས་ན། ཞིང་རེ་རེ་ལྟ་སྨོས་པའི་ཕྱིར་དང་། འཇུག་པ་ལས་ཀྱང་། རང་གི་ལུས་ལ་ལུས་རྣམས་ཀུན་ནས་སྟོན་པར་བྱེད་པའང་ཡིན། ཞེས་253སོགས་ཀྱི་རང་འགྲེལ་དུ། ལུས་བརྒྱ་ཀུན་ཏུ་སྟོན་པ་དང་ལུས་རེ་རེར་ཡང་འཁོར་བྱང་ཆུབ་སེམས་དཔའ་བརྒྱ་དང་ལྡན་པར་ཀུན་ཏུ་སྟོན་ཏོ་ཞེས་གསུངས་པ་ལྟར། ས་དང་པོ་པས་སྤྲུལ་བ་བརྒྱ་དང་། ས་གཉིས་པ་པས་སྟོང་འགྱུར་དང་། ས་གསུམ་པ་ནས་འབུམ་འགྱུར་དུ་གསུངས་པས་སངས་རྒྱས་རྣམས་དང་རྒྱལ་སྲས་བདག་ཉིད་ཆེན་པོ་རྣམས་ཀྱི་སྤྲུལ་པའི་བཀོད་པ་བགྲང་ལས་་་་་་་འདས་པས། སྐད་ཅིག་རེ་རེར་ཡང་སེམས་ཅན་གྲངས་མེད་པ་སྨིན་གྲོལ་གྱི་ལམ་ལ་འགོད་པར་མཛད་པ་བསམ་གྱིས་མི་ཁྱབ་་་་་་པའི་གནས་ལ་ངེས་པ་འདྲེན་པར་བྱའོ་ཞེས་གསུངས།
དེ་ལྟར་གསུང་རབ་དགོངས་འགྲེལ་རང་གི་རྩ་བའི་བླ་མ་རྣམས་ཀྱིས་་་་་་་གང་གསུངས་པ་ལྟར། ཕྱོགས་བཅུ་དུས་གསུམ་གྱེ་རྒྱལ་བ་རྣམས་ཐུགས་ཆོས་སྐུ་ནམ་མཁའ་ལྟ་བུའི་དབྱིངས་སུ་དབྱེར་མེད་རོ་་་་་་་གཅིག་ཏུ་འདྲེས་ནས་ཡོད་ཅིང་། དེ་ལས་ཚུར་ནམ་མཁའི་གར་ཁྱབ་ཀྱི་འཇིག་རྟེན་གྱི་ཁམས་ཐམས་ཅད་ལ་ལོངས་སྤྱོད་རྫོགས་པ་དང་། སྤྲུལ་བའི་སྐུའི་བཀོད་པ་བགྲང་ལས་འདས་པ་བསྟན་ཏེ། ཆོས་ཀྱི་སྒོ་མོ་མཐའ་ཡས་པ་གསུངས་ནས་འཁོར་བ་མ་སྟོངས་ཀྱི་བར་དུ་མཐའ་ཡས་པའི་འགྲོ་བའི་དོན་རྒྱ་ཆེན་པོ་མཛད་པའི་་་་་་ཚུལ་རྣམས། ས་ཐོབ་ཀྱི་བྱང་ཆུབ་སེམས་དཔའ་རྣམས་ཀྱི་སྒྲིབ་མེད་ཡེ་ཤེས་ཆེན་པོའི་སྤྱན་གྱིས་ས་ལེར་གཟིགས་ནས། དངོས་སུ་254སྐུ་གྲངས་མེད་པ་སྤྲུལ་ནས་སངས་རྒྱས་དེ་རྣམས་མཆོད་ཅིང་་་་་་་ཆོས་ཀྱང་གསན། སེམས་ཅན་ལ་ཡང་བསྟན་ནས་ཕན་འདོགས་པ་ཡིན་ལ། ངེད་རྣམས་ཀྱི་སེམས་ལ་བརྟན་པ་མ་ཐོབ་པས་དངོས་སུ་དེ་ལྟར་མི་ནུས་པས་ཡིད་ཀྱིས་བྱ་དགོས། དེ་ལ་ཐོག་མར་ཚེ་འདིར་ངེས་དོན་སྟོན་པའི་བླ་མའི་གསུང་བཞིན་ཆོས་་་་་་་ཐམས་ཅད་ཀྱི་རྩ་བའམ།
གཞི་མ། འབྱུང་གནས་ལྟ་བུའི་རང་གི་སེམས་ཉིད་གཉུག་མའི་ངོ་བོ་གདོད་ནས་སྟོང་གསལ་འཛིན་མེད་ཁྱབ་གདལ་ཀློང་ཡངས་སྤྲོས་བྲལ་ནམ་མཁའ་ལྟ་བུའི་ངང་ལ་བློ་ལྷོད་ཀྱིས་གློད་ནས་མཉམ་པར་བཞག་པས། རིག་པ་དྭངས་སྙིགས་ཕྱེས་ནས། མཉམ་གཞག་ཤེལ་གྱི་མེ་ལོང་ལྟར་སྒྲིབ་མེད་གསལ་བོ་བྱུང་བ་དང་དེའི་ངོར་ཆོས་ཀུན་གདོད་མའི་གནས་་་་་་་ལུགས་མཐའ་བྲལ་ཆོས་ཀྱི་དབྱིངས་དང་མཉམ་པའི་དག་དང་མ་དག་པའི་ཞིང་ཁམས། སངས་རྒྱས་སེམས་ཅན་རྣམས་གཅིག་ཀྱང་མ་ལུས་པ་ཐམས་ཅད་སོ་སོར་མ་འདྲེས་པར་ཁྲ་ཤིགས་སེ་་་་་མངོན་སུམ་ལྟ་བུར་ཡོད་པར་མོས་ནས། ཡིད་ཀྱིས་རང་གི་ལུས་ཞིང་གི་རྡུལ་སྙེད་ཀྱི་གྲངས་དང་མཉམ་པར་སྤྲུལ་ནས་ཕྱོགས་་་་་་་བཅུའི་སངས་རྒྱས་ཐམས་ཅད་ལ་ཕྱག་འཚལ་བ་དང་། ལ་ལས་མཆོད་པ་འབུལ་བ། ལ་ལས་སྡིག་པ་བཤགས་པ། ལ་ལས་རྗེས་སུ་ཡི་རང་འབུལ་བ། ལ་ལས་ཆོས་འཁོར་བསྐོར་བར་བསྐུལ་བ།
ལ་255ལས་མྱ་ངན་ལས་མི་འདའ་བར་བཞུགས་པར་གསོལ་བ་འདེབས་པ། ལ་ལས་དགེ་བ་རྫོགས་བྱང་དུ་བསྔོ་བ་སྟེ། ཡན་ལག་བདུན་པ་འབུལ་མཁན་གྲངས་ལས་འདས་པ་ཡོད་པར་དམིགས་ནས་ངག་གིས། ཇི་སྙེད་སུ་དག་ཕྱོགས་བཅུའི་འཇིག་རྟེན་ན། ། ཞེས་དབྱངས་དང་བཅས་བཟང་སྤྱོད་ནས་འབྱུང་བ་ལྟར་འདོན། མཎྜལ་རྒྱས་བསྡུས་གང་རུང་འབུལ། ཤེས་ན་གསོལ་འདེབས་རྒྱས་པ་བྱ། བསྡུ་ན། ཆོས་སྐུ་ཀུན་ཏུ་བཟང་པོར་གསོལ་བ་འདེབས། ། རྒྱལ་བ་རྡོ་རྗེ་འཆང་ལ་གསོལ་བ་འདེབས། །
འདྲེན་མཆོག་ཤཱཀྱའི་རྒྱལ་པོར་གསོལ་བ་འདེབས། ། ཕྱོགས་བཅུའི་སངས་རྒྱས་རྣམས་ལ་གསོལ་བ་འདེབས། ། ཆོས་སྐུ་ཡུམ་ཆེན་མོ་ལ་གསོལ་བ་འདེབས། ། མཁྱེན་རབ་འཇམ་པའི་དབྱངས་ལ་གསོལ་བ་འདེབས། ། འཕགས་པ་ཐུགས་རྗེ་ཆེན་པོར་གསོལ་བ་འདེབས། ། མཐུ་སྟོབས་གསང་བའི་བདག་པོར་གསོལ་བ་འདེབས། ། ཨོ་རྒྱན་བཀའ་དྲིན་ཅན་ལ་གསོལ་བ་འདེབས། ། མཉམ་མེད་ཇོ་བོ་ཆེན་པོར་གསོལ་བ་འདེབས། ། འཇམ་མགོན་བླ་མའི་ཞབས་ལ་གསོལ་བ་འདེབས། ། རྒྱ་བོད་མཁས་གྲུབ་ཡོངས་ལ་གསོལ་བ་འདེབས། །
རྩ་བའི་བླ་མ་རྣམས་ལ་གསོལ་བ་འདེབས། ། བརྒྱུད་པའི་བླ་མ་རྣམས་ལ་གསོལ་བ་འདེབས། ། འདྲེན་པའི་བླ་མ་རྣམས་ལ་གསོལ་བ་འདེབས། ། དྲིན་ཅན་བླ་མ་256རྣམས་ལ་གསོལ་བ་འདེབས། ། འགལ་རྐྱེན་བར་ཆད་ཞི་བར་བྱིན་གྱིས་གྱིས་རློབས། ། ཚེ་དཔལ་བསོད་ནམས་རྒྱས་པར་བྱེན་གྱེས་རློབས། ། ཆོས་ལ་ཕྱོགས་རིས་མེད་པར་བྱེན་གྱིས་རློབས། ། དག་སྣང་ཕྱོགས་མེད་འབྱོངས་པར་བྱིན་གྱེས་རློབས། ། དམ་ཆོས་མ་ལུས་འཛིན་པར་བྱེན་གྱིས་རློབས། ། རྣམ་མཁྱེན་སངས་རྒྱས་འཐོབ་པར་བྱེན་གྱེས་རློབས། །
བསྟན་འགྲོ་ཡོངས་ལ་ཕན་པར་བྱིན་གྱིས་རློབས། ། རང་གཞན་དོན་ཀུན་འགྲུབ་པར་བྱིན་གྱིས་རློབས། ། ཞེས་གསོལ་བ་བཏབ་པ་ལ་བརྟེན་ནས་ཕྱོགས་བཅུའི་ཞིང་ཁམས་རབ་འབྱམས་མཐའ་ཡས་མུ་མེད་པ་ན་བཞུགས་པའི་བླ་མ་རྒྱལ་བ་སྲས་དང་བཅས་པ་རྣམས་ཀྱི་སྐུ་ལས་འོད་དང་འོད་ཟེར་བདུད་རྩིའི་རྒྱུན་དཔག་ཏུ་མེད་པ་བྱུང་ནས། རང་གཞན་སེམས་ཅན་ཐམས་ཅད་ཀྱི་ལུས་སེམས་ལ་ཞུགས་པས་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ཉེས་ལྟུང་དུ་མའི་ཚོགས་ངན་པ་ཐམས་ཅད་དང་། ཁྱད་པར་ཆོས་དང་གང་ཟག་གི་ཕྱོགས་རིས་ལ་བརྟེན་ནས་ཆོས་སྤོང་གི་ལས་ངན་པ་བསགས་པ་རྣམས་མུན་པའི་གླིང་དུ་ཉི་མ་ཕོག་པ་བཞིན་ལྷག་མེད་དུ་་་་་་་་སྦྱངས། ལུས་དྭངས་གསལ་འོད་ཀྱི་རང་བཞིན་ཅན་དུ་བྱས། ཚེ་དཔལ་བསོད་ནམས་ལུང་རྟོགས་ཀྱི་ཡོན་ཏན་ཐམས་ཅད་ཡར་་་་་ངོའི་ཟླ་བ་ལྟར་གོང་ནས་གོང་དུ་འཕེལ་ཞིང་རྒྱས་པར་བྱས། 257ཁྱད་པར་ཆོས་དང་གང་ཟག་ཡོངས་ལ་དད་གུས་དག་སྣང་་་་་་་་་་འབྱོངས་པའི་སྐལ་བ་རྒྱུད་ལ་བཞག་སོང་སྙམ་པའི་མོས་པ་དུང་དུང་བར་བྱ། སླར་ཡང་མོས་གུས་གདུང་ཤུགས་དྲག་པོས་གསོལ་བ་ཕུར་ཚུགས་སུ་བཏབ་པ་ལ་བརྟེན་ནས། ཕྱོགས་བཅུའི་ཞིང་གི་རྒྱལ་བ་རབ་འབྱམས་རྣམས་ཀྱི་ཐུགས་ཀ་ནས་ཉི་མ་འབུམ་ཕྲག་དུས་གཅིག་ལ་ཤར་བ་ལས་ཀྱང་ཆེས་ཆེར་དཔག་ཏུ་མེད་པའི་་་་་་འོད་ཟེར་འཕྲོས་པས་སྣོད་བཅུད་ཐམས་ཅད་ལ་ཕོག་པས་མ་་་་་་་དག་པའི་ཉེས་སྐྱོན་ཐམས་ཅད་སྦྱངས་ནས།
ཕྱི་སྣོད་འཇིག་རྟེན་གྱི་ཁམས་ཐམས་ཅད་དག་པའི་ཞིང་དང་གཞལ་ཡས་ཁང་། ནང་བཅུད་ཀྱི་སྐྱེ་འགྲོ་སེམས་ཅན་ཐམས་ཅད་མཚན་དཔེའི་མཛེས་་་་་པའི་ལྷ་དང་ལྷ་མོའི་རང་བཞིན་དག་པ་རབ་འབྱམས་འབའ་་་་་་་ཞིག་ཏུ་གྱུར་སོང་སྙམ་པའི་མོས་པ་བྱ། དེ་ནས། འདས་པའི་སངས་རྒྱས་རྣམས་དང་ཕྱོགས་བཅུ་ཡི། ། ཞེས་བཟང་སྤྱོད་སྨོན་ལམ་འདོན། ཁྱད་པར་ཕྱོགས་བཅུའི་རྒྱལ་བ་ཀུན་གྱི་དམ་ཆོས་མ་ལུས་པ་འཛིན་པའི་སྨོན་ལམ་འདེབས་པ་ནི་ཤིན་ཏུ་གལ་ཆེ་སྟེ། བུ་མོ་དཔལ་འཕྲེང་གིས་ཞུས་པའི་མདོ་ལས། བཅོམ་ལྡན་འདས་བྱང་ཆུབ་སེམས་དཔའི་སྨོན་ལམ་གངྒཱའི་ཀླུང་གི་བྱེ་མ་་་་་་་སྙེད་གང་ལགས་པ་དེ་ཐམས་ཅད་ཀྱང་། འདི་ལྟར་དམ་པའི་ཆོས་ཡོངས་སུ་འཛིན་པའི་སྨོན་ལམ་ཆེན་མོའི་ཁོངས་སུ་འདུས་ཤིང་་་་258ཁོང་དུ་ཆུད་དེ། བཅོམ་ལྡན་འདས་དམ་པའི་ཆོས་ཡོངས་སུ་འཛིན་པ་ནི།
དེ་ལྟར་ཡུལ་ཆེ་བ་ལགས་སོ། ། ཞེས་དང་། བཅོམ་ལྡན་འདས་དམ་པའི་ཆོས་ཡོངས་སུ་འཛིན་པ་ནི་ཆོས་ཀྱི་སྒོ་་་་་་་་་བརྒྱད་ཁྲི་བཞི་སྟོང་སྡུད་པ་ལགས་སོ། ། གསུངས། དེ་བཞིན་གཤེགས་པའི་སྐུའི་གསང་བའི་མདོ་ལས། དམ་ཆོས་འཛིན་པའི་བསོད་ནམས་ནི། ། སངས་རྒྱས་ཀུན་གྱིས་ནན་ཏན་དུ། ། བསྐལ་བ་བྱེ་བར་བརྗོད་མཛད་ཀྱང་། ། མཐར་ཕྱིན་པར་ནི་འགྱུར་མ་ལགས། ། ཞེས་སོགས་ཕན་ཡོན་ཚད་ལས་འདས་པ་ཡོད་པ་ལ་དགོངས་ནས་རྗེ་བདག་ཉིད་ཆེན་པོས་ཀྱང་།
རྒྱལ་སྲས་སྨོན་ལམ་གངྒཱའི་ཀླུང་རྣམས་ནི། ། དམ་ཆོས་འཛིན་པའི་སྨོན་ལམ་ནང་འདུས་པར།། གསུངས་ཕྱིར་དགེ་རྩ་ཇི་སྙེད་བསགས་པ་ནི། ། ཀུན་ཀྱང་ཐུབ་བསྟན་རྒྱས་པའི་ཆེད་དུ་བསྔོས། ། གསུངས། བསྔོ་སྨོན་གྱེ་ཁྱད་པར་ནི། ཀུན་མཁྱེན་བུ་སྟོན་རིན་པོ་ཆེས། བསྔོ་བ་སྨོན་ལམ་གྱི་ཁྱད་པར་རྒྱུ་འདི་ལྟ་བུ་ལ་བརྟེན་ནས་འབྲས་བུ་འདི་འདྲ་ཞིག་ཏུ་ཞེས་རྒྱུ་སྔོན་དུ་བྱས་ནས་འབྲས་བུ་ལ་སྨོན་པ་བསྔོ་བ་་་་་་་ཡིན། རྒྱུ་སྔོན་དུ་བྱས་ཀྱང་རུང་མ་བྱས་ཀྱང་རུང་། འབྲས་བུ་འདི་ལྟ་བུར་གྱུར་ཅིག་ཅེས་པ་སྨོན་ལམ་ཡིན།
བསྔོ་བ་གང་ཡིན་སྨོན་ལམ་ཡིན་སྨོན་ལམ་ཡིན་ཚད་ལ་བསྔོ་བ་ཡིན་སྨོན་ལམ་ཡིན་ཚད་ལ་བསྔོ་བ་ཡིན་པས་མ་ཁྱབ་པོ་གསུངས་སོ། ། དེས་ན་253དམ་ཆོས་མ་ལུས་འཛིན་པའི་བསྔོ་བ་དང་སྨོན་ལམ་རྒྱ་ཆེན་པོ་་་་་འདེབས་ཤིང་། རང་གི་ཆོས་གང་ཤེས་ཚད་པོ་ཉམས་སུ་ལེན་པ་ལ་ཡང་བརྩོན་པར་བྱའོ། ། དེ་ལྟར་ཕྱོགས་བཅུའི་སངས་རྒྱས་རྣམས་ལ་དམིགས་ནས། ཡན་ལག་བདུན་པ་ཕུལ་བའི་བསོད་ནམས་ཀྱི་ཕུང་བོ་ནི་ནམ་མཁའ་གང་བར་རྟག་ཏུ་འབྱུང་ཞེས་་་་་་དཔལ་སྦས་ཀྱིས་ཞུས་པའི་མདོ་ལས་གསུངས་ཤིང་སྐྱེ་བ་འདི་་་་་་་ནས་བཟུང་སྟེ་བྱང་ཆུབ་མ་ཐོབ་ཀྱི་བར་དུ། ཚེ་རབས་ཐམས་ཅད་དུ་སངས་རྒྱས་བྱང་སེམས་མང་བོའི་ཞལ་མཐོང་ཞིང་དམ་་་་པའི་ཆོས་དང་ནམ་ཡང་མི་འབྲལ་བར་འགྱུར་རོ། ། སྨྲས་པ། ཟབ་གསལ་ཐུགས་དགོངས་ནམ་མཁའི་མཐའ་དང་མཉམ། ། མཉམ་གཞག་ནམ་མཁའ་ལྟ་བུའི་ངང་ཉིད་ལས། ། ལས་འབྲས་སྐྱིད་སྡུག་ལེགས་ཉེས་ས་ལེར་མཁྱེན། །
མཁྱེན་བརྩེའི་མངའ་བདག་སངས་རྒྱས་རྣམས་ལ་འདུད། ། ཡངས་སོ་ཆེའོ་མཁའ་མཉམ་རྒྱལ་བའི་ཐུགས། ། ཐུགས་ཡིད་གཅིག་ཏུ་འདྲེས་པར་བྱེན་གྱེས་རློབས། ། ཆོས་དབྱེངས་ཁྱབ་གདལ་ཀློང་དེ་གུ་རེ་ཡངས། ། གུ་ཡངས་ཉམས་དགའི་ངང་ནས་གླུ་དབྱངས་ལེན། ། རང་སེམས་སྣང་གྲགས་འཁོར་འདས་ཆོས་རྣམས་ཀྱི། ། ངོ་བོ་གདོད་ནས་སྟོང་ཞིང་སྤྲོས་དང་བྲལ། ། སྒྱེ་མེད་ཆོས་དབྱེངས་ནམ་མཁའ་ལྟ་བུ་ཡི། ། གནས་ལུགས་རྟོགས་པའི་རྣལ་འབྱོར་260ཉམས་རེ་དགའ། ། ནམ་མཁའི་འཇའ་དང་ཆུ་ཡི་ཟླ་བ་དང་། །
མེ་ལོང་ནང་གི་གཟུགས་བརྙན་ཇི་བཞིན་དུ། ། ཆོས་དབྱིངས་ཀློང་ན་སངས་རྒྱས་ཞིང་ཁམས་དང་། ། འཇིག་རྟེན་ཁམས་རྣམས་མ་འདྲེས་སོ་སོར་སྣང་། ། བཟང་ངན་རྒྱུ་རྐྱེན་འཛོམ་པའི་རྟེན་འབྲེལ་ལས། ། འཁོར་འདས་བཟང་ངན་སྣ་ཚོགས་ཅིར་སྣང་ཡང་། ། དཔེར་ན་སྒྱུ་མ་རྨི་ལམ་ཇི་བཞིན་དུ། ། སྣང་བཞིན་སྟོང་ལ་སྟོང་བཞིན་སྣང་བ་མཚར། ། རྡུལ་གཅིག་སྟེང་ན་ཕྱོགས་བཅུའི་རྡུལ་སྙེད་ཀྱི། ། གྲངས་མཉམ་ཞིང་ཁམས་རྒྱལ་བ་སྲས་བཅས་བཞུགས། ། དེ་ལྟར་ཆོས་ཀྱི་དབྱེངས་རྣམས་མ་ལུས་པ། །
རྒྱལ་བ་སྲས་དང་བཅས་པས་གང་བར་གསུངས། ། དེ་དག་ཆུ་བུར་མིག་གིས་མི་མཐོང་ཡང་། རང་སེམས་གསལ་བའི་ཡུལ་ལ་ཁྲ་ལམ་མེར། ། ཡོད་པར་མོས་ནས་རབ་ལུས་གྲངས་མེད་སྤྲུལ། ། བསྟོད་དབྱངས་སྣ་ཚོགས་སྒྲོག་བཞིན་ཕྱག་འཚལ་ལོ། ། འཇིག་རྟེན་ཁམས་དང་སངས་རྒྱས་ཞིང་ཀུན་ན། ། མཆོད་ཚོགས་གང་ཡོད་བློ་ཡིས་བླངས་ནས་འབུལ། ། བདག་གཞན་མཁའ་མཉམ་སེམས་ཅན་ཐམས་ཅད་ཀྱིས། ། སྡིག་པ་བྱས་ཚད་བདག་གིས་མཐོལ་ལོ་བཤགས། ། རྒྱལ་བ་སྲས་བཅས་རང་བཞིན་དགེ་ཚོགས་ལ། །
རབ་ཏུ་དགའ་བས་རྗེས་སུ་ཡི་རང་བྱ། ། བདག་དང་འགྲོ་བ་སེམས་ཅན་ཐམས་ཅད་ཀྱི། ། བློ་ཁར་འཚམ་པའི་ཆོས་འཁོར་བསྐོར་བར་261བསྐུལ། ། འགྲོ་བའི་དོན་དུ་ཕྱོགས་བཅུའི་སངས་རྒྱས་རྣམས། ། མྱ་ངན་མི་འདའ་བཞུགས་པར་གསོལ་བ་འདེབས། ། འདིས་མཚོན་དུས་གསུམ་བསགས་པའི་དགེ་བ་རྣམས། ། བསྟན་འགྲོ་ཡོངས་ལ་ཕན་པའི་ཕྱིར་དུ་བསྔོ། ། དེའི་མཐུས་རྒྱལ་བའི་བསྟན་པ་རིན་པོ་ཆེ། ། ཕྱོགས་དུས་ཀུན་ཏུ་དར་ཞིང་རྒྱས་པར་ཤོག ། འགྲོ་ཀུན་གནས་སྐབས་ཀུན་ཏུ་བདེ་ཞིང་སྐྱིད། །
མཐར་ཐུག་སངས་རྒྱས་གོ་འཕང་མྱུར་འཐོབ་ཤོག ། བྱང་ཆུབ་སེམས་དཔའི་སྨོན་ལམ་གངྒཱའི་ཀླུང་། ། བྱེ་མ་སྙེད་ཀྱི་གྲངས་མཉམ་གང་ལགས་པ། ། དེ་དག་དམ་ཆོས་འཛིན་པའི་སྨོན་ལམ་དུ། ། འདུས་ཞེས་བུ་མོ་དཔལ་ཕྲེང་མདོ་ལས་གསུངས། ། དེའི་ཕྱིར་བདག་དང་མཁའ་མཉམ་སེམས་ཅན་གྱིས། ། ཚེ་རབས་ཀུན་ཏུ་ཕྱོགས་བཅུའི་སངས་རྒྱས་ཀྱིས། ། དམ་ཆོས་མ་ལུས་འཛིན་པའི་སྨོན་ལམ་འདེབས། ། རྣམ་དག་སྨོན་པའི་གནས་ཀུན་མྱུར་འགྲུབ་ཤོག ། ཨེ་མ་ཕྱོགས་བཅུའི་ཆོས་མཛད་ཕོ་མོ་རྣམས། །
སྡུག་བཙིར་སྒོམ་གྱིས་ས་རྒྱ་མི་ཆོད་པས། ། གར་བཞུགས་ཆོས་ཀྱི་དབྱིངས་ཀྱི་ཕོ་བྲང་དང། ། ཤེས་པར་གྱིས་ལ་སེམས་ཁ་ཡངས་པོ་མཛོད། ། སེམས་ཁ་ཡངས་པའི་སྒོ་ནས་ཕྱོགས་བཅུ་ཡི། ། སངས་རྒྱས་ཡོངས་ལ་ཡན་ལག་བདུན་པ་ཕུལ། ། ས་སྟེང་བླ་མ་ཡོངས་ལ་ཞབས་ཏོག་སྒྲུབས། ། ཆོས་ལུགས་གྲུབ་མཐའ་ཡོངས་ལ་དག་སྣང་སྦྱོང་། ། རང་ཉིད་གང་མོས་ཆོས་262དེ་ཉམས་སུ་ལོངས། ། ཆོས་ཀྱི་རྩ་བ་སེམས་ལ་ཐུག་འདུག་པས། ། ཀུན་གྱིས་བྱང་ཆུབ་སེམས་གཉིས་ཐུགས་དམ་གྱི། །
མཐིལ་དུ་ཟུངས་དང་བདེ་སྐྱིད་ཉི་མ་འཆར། ། གླུ་འདི་ཐོས་ཚད་སྐྱེ་བོ་ཕོ་མོ་ཡིས། ། གྲུབ་མཐའི་ཕྱོགས་རིས་ཆགས་སྡང་ཀུན་ཞི་ནས། ། ཐམས་ཅད་ཐུགས་མཐུན་དད་གུས་དག་སྣང་སྒོས། ། རིས་མེད་བསྟན་འགྲོ་ཡོངས་ལ་ཕན་པར་ཤོག ། ཅེས་པའང་བར་སྐབས་ཀྱི་ཚིགས་སུ་བཅད་པའོ། ། ་ དེ་ཡང་ཕྱོགས་བཅུའི་ཞིང་ན་བཞུགས་པའི་སངས་རྒྱས་་་་་་་་་རྣམས་ཀྱིས་གདུལ་བྱ་སེམས་ཅན་རྣམས་ལ་དམ་པའི་ཆོས་ཅི་ལྟ་བུ་གསུངས་པ་ཡིན་ནམ་སྙམ་ན། སངས་རྒྱས་རབས་བདུན་གྱི་གསོ་སྦྱོང་ལས། དེ་ཡང་ཇི་སྐད་དུ། བཟོད་པ་དཀའ་ཐུབ་དམ་པ་བཟོད་པ་ནི། །
མྱ་ངན་འདས་པ་མཆོག་ཅེས་སངས་རྒྱས་གསུངས། ། རབ་ཏུ་བྱུང་བ་གཞན་ལ་གནོད་པ་དང་། ། གཞན་ལ་འཚེ་བ་དགེ་སྦྱོང་མ་ཡིན་ནོ། ། བཅོམ་ལྡན་འདས་རྣམ་གཟིགས་ཀྱིས་གསུངས་སོ། ། མིག་ལྡན་འགྲོ་བ་ཡོད་པ་ཡིས། ། ཉམ་ང་བ་དག་ཇི་བཞིན་དུ། ། མཁས་པས་འཚོ་བའི་འཇིག་རྟེན་འདིར། ། སྡིག་པ་དག་ནི་ཡོངས་སུ་སྤོངས། ། སྐུར་བ་མི་གདབ་གནོད་མི་བྱ། ། སོ་སོར་ཐར་བའང་བསྡམས་པར་བྱ། །
ཟས་ཀྱི་ཚོད་ཀྱང་རིགས་པར་བྱ། ། བས་མཐའི་གནས་སུ་གནས་པར་བྱ། ། ལྷག་263པའི་སེམས་ལ་ཡང་དག་སྦྱོར། ། འདི་ནི་སངས་རྒྱས་བསྟན་པ་ཡིན། ། བཅོམ་ལྡན་འདས་གཙུག་གཏོར་ཅན་གྱིས་གསུངས་སོ། ། ཇི་ལྟར་བུང་བ་མེ་ཏོག་ལས། ། ཁ་དོག་དྲི་ལ་མི་གནོད་པར། ། ཁུ་བ་གཞིབ་ནས་འཕུར་བ་ལྟར། ། དེ་བཞིན་ཐུབ་པ་གྲོང་དུ་རྒྱུ། ། བཅོམ་ལྡན་འདས་ཐམས་ཅད་སྐྱོབ་ཀྱིས་གསུངས་སོ། །
བདག་གིས་རིགས་དང་མི་རིགས་ལ། ། བརྟག་པར་བྱ་སྟེ་གཞན་རྣམས་ལ། ། མི་མཐུན་པ་དང་གཞན་དག་གིས། ། བྱས་དང་མ་བྱས་རྣམས་ལ་མིན། ། བཅོམ་ལྡན་འདས་འཁོར་བ་འཇིག་གིས་གསུངས་སོ། ། ལྷག་པའི་སེམས་ལ་དཔག་བྱ་སྟེ། ། ཐུབ་པའི་ཐུབ་གཞི་རྣམས་ལ་བསླབ། ། ཉེར་ཞི་རྟག་ཏུ་དྲན་ལྡན་པའི། ། སྐྱོབ་པ་མྱ་ངན་མེད་པ་ཡིན། ། བཅོམ་ལྡན་འདས་གསེར་ཐུབ་ཀྱིས་གསུངས་སོ། །
སྦྱིན་པས་བསོད་ནམས་རབ་ཏུ་འཕེལ། ། ལེགས་བསྡམས་དགྲ་སོགས་མི་འགྱུར་རོ། ། དགེ་དང་ལྡན་པས་སྡིག་པ་སྤོངས། ། ཉོན་མོངས་ཟད་པས་མྱ་ངན་འདས། ། བཅོམ་ལྡན་འདས་འོད་སྲུངས་ཀྱིས་གསུངས་སོ། ། སྡིག་པ་ཐམས་ཅད་མི་བྱ་སྟེ། ། དགེ་བ་ཕུན་སུམ་ཚོགས་པར་སྤྱད། ། རང་གི་སེམས་ནི་ཡོངས་སུ་འདུལ། ། འདི་ནི་སངས་རྒྱས་བསྟན་པ་ཡིན། ། ལུས་ཀྱི་སྡོམ་པ་ལེགས་པ་སྟེ། །
ངག་གི་སྡོམ་པ་ལེགས་པ་ཡིན། ། ཡིད་ཀྱི་སྡོམ་པ་ལེགས་པ་སྟེ། ། ཐམས་ཅད་དུ་ཡང་སྡོམ་པ་ལེགས། ། ཀུན་ཏུ་བསྡམས་པའི་དགེ་སློང་264ནི། ། སྡུག་བསྔལ་ཀུན་ལས་རབ་ཏུ་གྲོལ། ། ངག་རྣམས་བསྲུང་ཞིང་ཡིད་ཀྱིས་རབ་བསྡམས་ཏེ། ། ལུས་ཀྱི་མི་དགེ་བ་དག་མི་བྱ་ཞིང་། ། ལས་ལམ་གསུམ་པོ་འདི་དག་རབ་སྤངས་ན། ། དྲང་སྲོང་་གསུངས་པའི་ལམ་ནི་ཐོབ་པར་འགྱུར། ཞེས་བཅོམ་ལྡན་འདས་ཤཱཀྱ་ཐུབ་པས་གསུངས་སོ། །
སངས་རྒྱས་རབས་བདུན་གྱི་གསོ་སྦྱོང་འདི་ལན་ཅིག་བསྒྲགས་པས་ཀྱང་བསྐལ་པ་མང་པོར་་་་བསགས་པའི་སྡིག་སྒྲིབ་འདག་ཅིང་། སངས་རྒྱས་རྣམས་ཀྱི་བྱེན་རླབས་ཐོབ་པར་འགྱུར་རོ། ། འདི་གང་དུ་གནས་པའི་ས་ཕྱོགས་དེ་ཡང་ལྷ་དང་བཅས་པའི་འགྲོ་བ་ཐམས་ཅད་ཀྱིས་མཆོད་པའི་རྟེན་དུ་འགྱུར་རོ་གསུངས། ། དེ་བཞིན་དུ་སངས་རྒྱས་ཐམས་ཅད་ཀྱི་མདོ་སྔགས་ཀྱི་ཆོས་སྔར་ཡང་གསུངས་ཤིང་ད་ལྟ་ཡང་་་་་་གསུངས་ལ། ཕྱིན་ཆད་ཀྱང་གསུང་བར་འགྱུར་བས། དེ་དག་ཐམས་ཅད་ལ་དག་སྣང་སྦྱངས་ནས་འཛིན་པའི་སྨོན་ལམ་་་་འདེབས་དགོས་སོ། ། ཁྱད་པར་དུ་བདག་ཅག་གི་སྟོན་པ་འདི་བསྐལ་བ་དཔག་ཏུ་མེད་པའི་སྔོན་རོལ་ནས་སངས་རྒྱས་ཏེ་རྟག་ཏུ་ཆོས་འཆད་པ་ཡིན་ཏེ། མདོ་སྡེ་པདྨ་དཀར་པོ་ལས། བསྐལ་བ་བྱེ་སྟོང་བསམ་གྱིས་མི་ཁྱབ་པར། ། དེ་ཡི་གྲངས་ནི་སུས་ཀྱང་བཟུང་མེད་པར། །
བྱང་ཆུབ་དམ་པ་དེ་ནི་ངས་རྙེད་དེ། ། ངས་ནི་རྟག་ཏུ་ཆོས་ཀྱང་རབ་འཆད་དོ། ། ཞེས་དང་། འཁོར་ལོ་སྡོམ་་ 265པའི་ལོ་རྒྱུས་ལས། བདག་ཅག་གི་སྟོན་པ་ཐོག་མ་མེད་པ་ནས་སངས་རྒྱས་ཏེ། སངས་རྒྱས་མ་ཐག་བདེ་མཆོག་གི་རྒྱུད་རྒྱས་པར་གསུངས་པ་ལ། སེམས་ཅན་བསོད་ནམས་ཀྱི་དབང་གིས་རེ་འགའ་དར་ལ་རེ་འགའ་ནུབ་པར་འགྱུར་ཞེས་བཤད། རྒྱུད་ལས། རྫོགས་ལྡན་དང་པོ་བྱ་བའི་རྒྱུད། ། སུམ་ལྡན་གཉིས་པ་སྤྱོད་པའི་རྒྱུད། །
ཉིས་ལྡན་གསུམ་པ་རྣལ་འབྱོར་རྒྱུད། ། རྩོད་ལྡན་བཞི་བ་བླ་མེད་དོ། ། ཞེས་དང་། ཡེ་ཤེས་རོལ་པའི་རྒྱུད་ལས། བསྐལ་པ་ཀུན་གྱེ་སྔོན་རོལ་ནས། ། ཕྱི་མའི་མུ་མཐའ་ཐུག་གྱུར་པ། ། དེ་སྲིད་བླ་མེད་གསང་བའི་ཆོས། ། རྨད་བྱུང་རྒྱལ་པོ་འགྲོ་བ་ལ། ། གསུངས་སོ་གསུང་ངོ་གསུང་བར་འགྱུར། ། གསུངས།
སྐུ་ཐོག་འདི་ལ་སངས་རྒྱས་པའི་ཚུལ་བསྟན་ནས་སྐུ་དངོས་དང་། གཞན་ཡང་རྡོ་རྗེ་འཆང་སོགས་སུ་སྤྲུལ་ནས། མདོ་སྔགས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་པ་ཡིན། མ་འོངས་པ་ན་ཡང་སངས་རྒྱས་པའི་མཛད་པ་ཡང་དང་ཡང་དུ་བསྟན་ནས་འགྲོ་ལ་ཆོས་་་་་་སྟོན་ཅིང་། དུས་དེང་སང་ཡང་དགེ་བའི་བཤེས་གཉེན་གྱེ་སྐུར་སྤྲུལ་ནས། ཆོས་གསུངས་ནས་འགྲོ་དོན་མཛད་པར་མདོ་རྒྱུད་ཀུན་ནས་ཡང་ཡང་གསུངས་པའི་ཆོས་དང་གང་ཟག་ཡོངས་ལ་་་་དག་སྣང་བྱའོ། ། ཡང་ཀུན་མཁྱེན་ཀློང་ཆེན་རབ་འབྱམས་པས་མཛད་པའི་ཐེག་པ་མཐའ་དག་གི་དོན་གསལ་བར་བྱེད་པ་གྲུབ་266མཐའ་རིན་པོ་ཆེའི་མཛོད་ཅེས་བྱ་བ་ལས། ཐོག་མ་དང་མཐའ་མ་མེད་པའི་དུས་ནས། གྲངས་མེད་པའི་རྡོ་རྗེ་འཆང་རིམ་པས་བྱོན་ཏེ། བཞུགས་ལ།
སླད་ཀྱི་འབྱོན་པ་རྣམས་ཀྱིས་དབང་པོ་ཤིན་ཏུ་རྣོན་པོའི་གདུལ་བྱ་རྣམས་ལ་རྣམ་གྲངས་དཔག་ཏུ་མེད་པས་གསུངས་ཏེ། མཚན་བརྗོད་ལས། འདས་པའི་སངས་རྒྱས་རྣམས་ཀྱིས་གསུངས། ། མ་འོངས་རྣམས་ཀྱང་གསུང་འགྱུར་ལ། ། ད་ལྟར་འབྱུང་བའི་རྫོགས་སངས་རྒྱས། །

ཡང་དང་ཡང་དུ་གསུངས་པ་རྣམས། ། ཞེས་པས་དུས་དང་ཚད་དང་རིས་སུ་ཆད་པ་འགའ་ཡང་མེད་དེ། ཐོག་མ་མེད་པའི་སྔོན་རོལ་ནས་རྡོ་རྗེ་འཆང་བྱོན་ནས་གསུངས་པ་རྣམས་ཕྱག་ན་རྡོ་རྗེ་ལ་སོགས་པ་སངས་་་་་་རྒྱས་ཉིད་སེམས་དཔའི་ཚུལ་དུ་བསྟན་པ་ཚད་མེད་པའི་ཚོགས་་་་ཀྱིས། བླ་ན་མེད་པའི་ཆོས་ཀྱི་རྣམ་གྲངས་རྒྱུད་སྡེ་བསམ་གྱིས་མི་ཁྱབ་པ་རྣམས་གཟུང་ཞིང་། ཞིང་ཁམས་འདི་དང་ཕྱོགས་བཅུ་གཞན་དུ། རྡོ་རྗེ་འཆང་དཔག་ཏུ་མེད་པ་སྔ་ཕྱིར་གཤེགས་ཏེ། ད་ལྟ་བཞུགས་པ་དང་བཅས་པའི་མདུན་དུ་དུས་རྟག་པར་གནས་པས་ཐོས་པ་བཟུང་ནས། ཞིང་དེ་དག་ལས་མ་གཡོས་བཞིན་དུ་ཞིང་ཁམས་ཐ་དད་པ་རྣམས་ཀྱི་ནང་དུ། རྒྱུད་ཀྱི་མིང་དང་རྣམ་གྲངས་ཚད་མེད་པ་སྟོན་པར་བྱེད་དེ། དེའང་སངས་རྒྱས་རྣམས་ཀྱི་ཐུགས་རྡོ་རྗེ་ཕྱག་ན་རྡོ་རྗེ། གསུང་རྡོ་རྗེ་སྤྱན་རས་267གཟིགས།
སྐུ་རྡོ་རྗེ་འཇམ་དབྱངས་ལ་སོགས་པ་འབྲས་བུའི་སེམས་དཔའ་ཚད་མེད་པས། རང་གིས་གསུང་བ་བོ་དང་། ཞུ་བ་པོ་དང་། སྡུད་པ་པོ་དང་། ཆོས་དང་གནས་ཀྱི་རོལ་བ་མཛད་ནས་གསང་བ་ཆེན་པོ་རྣམས་འགྲོ་བའི་དོན་དུ་སྣང་བར་མཛད་ནས། གསང་བ་ཆེན་པོ་རྣམས་འགྲོ་བའི་དོན་དུ་སྣང་བར་མཛད་པ་ཡིན་ཏེ། ཧེ་བཛྲ་ལས། འཆད་པ་པོ་ང་ཆོས་ཀྱང་ང་། ། རང་གི་ཚོགས་སྡུད་འཁོར་ཀྱང་ང་། ། འཇིག་རྟེན་འཇིག་རྟེན་འདས་པའང་ང་། །
ཞེས་གསུངས་པ་ཡིན་ནོ། ། དེའི་ཕྱིར་ཕྱག་ན་རྡོ་རྗེ་ནི་སྔོན་རོལ་པའི་སངས་རྒྱས་ཏེ། ངན་སོང་སྦྱོང་རྒྱུད་ལས། སངས་རྒྱས་ཀུན་ལས་སྔར་སངས་རྒྱས། ། མི་ཤེས་དྲི་མ་ཀུན་བཅོམ་པ། ། རྡོ་རྗེ་རྡོ་རྗེ་འཛིན་རྒྱལ་པོ། ། རྡོ་རྗེ་རྡོ་རྗེ་རྡོ་རྗེ་འཛིན། ། ཕྱག་ན་རྡོ་རྗེར་ཕྱག་འཚལ་བསྟོད། ། ཅེས་འབྱུང་ངོ་། ། དེས་གཟུང་བའི་རྒྱུད་ལ་དུས་འདི་ཙམ་ནས་གསང་སྔགས་བྱུང་ཞེས་ཐོག་མཐའ་བསམ་པར་མི་ནུས་ལ།
སྟོན་པ་འདི་ཁོ་ནས་གསུངས་ཞེས་ཚད་གཟུང་དུ་མེད་དེ། འཇིག་རྟེན་ཁམས་ན་རྡོ་རྗེ་འཆང་གི་རོལ་པ་ཚད་མེད་པའི་ཕྱིར། རེ་ཞིག་མི་མཇེད་འདིའི་དབང་དུ་བྱས་ན། སྣོད་བཅུད་ཀྱི་རིམ་པ་ཆགས་ནས་མ་སྟོངས་ཀྱི་བར་ལ་ཐུན་མོང་གི་་་་་སངས་རྒྱས་སྟོང་དང་། སེམས་དཔའ་གཉིས་བྱོན་པའི་ཚུལ་བསྟན་ནས། དང་པོའི་སངས་རྒྱས་རྣམ་གཟིགས་ཀྱིས་ཕྱིའི་རྒྱུད་268སྡེ་འགའ་གསུངས་པར་འདོད་ལ། ཤཱཀྱ་ཐུབ་པས་རྒྱུད་བཞི་རྫོགས་པར་གསུངས་པ་དང་། ཁ་ཅིག་ཏུ་ཤཱཀྱ་ཐུབ་པའི་རྣམ་པས་དངོས་སུ་གསུངས་ཏེ། དེས་ན་བཅོམ་ལྡན་ཤཱཀྱ་ཐུབ། ། ཉིད་ཀྱི་ཞལ་ནས་ལྗགས་བཟང་བ། །
རིང་ཞིང་ཡངས་པ་སྐྱོངས་མཛད་དེ། ། ཞེས་པ་དང་། དཔལ་ལྡན་འབྲས་སྤུངས་སུ་དུས་འཁོར་གསུངས་པ་ལ་སོགས་པ་དང་། གསང་བ་འདུས་པ་ལ་སོགས་པ་རྣམས་རྡོ་རྗེ་འཆང་གི་རྣམ་པར་བཞེངས་ཏེ་གསུངས་པར་འདོད་ལ། མ་འོངས་པ་ན་སངས་རྒྱས་མོས་པས་གསུངས་པར་འདོད་དོ། ། དེ་དག་ཀྱང་ཕྱག་ན་རྡོ་རྗེ་དང་མཁའ་འགྲོ་མ་རྣམས་ཀྱིས་བཟུང་ནས་རྟག་པར་གནས་ལ། ཐུན་མོང་མ་ཡིན་པའི་སྟོན་པ། རྡོ་རྗེ་འཆང་། རྡོ་རྗེ་སེམས་དཔའ། རིགས་ལྔའི་སངས་རྒྱས་བརྗོད་དུ་མེད་པའི་ཚོགས་ཀྱིས་འོག་མིན་ན་རྟག་པར་བཞུགས་་་་ནས།
འཁོར་དཔག་ཏུ་མེད་པ་ལ་སྔར་གསུངས། ད་ལྟ་གསུངས། ཕྱིས་ཀྱང་གསུང་བའི་ཕྱིར་དུ་ཁོ་ར་ཁོར་ཡུག་ཏུ་སྣང་བ་ཡིན་་་་་་་་ནོ། ། དེ་དག་གིས་གསུངས་པའི་རྒྱུད་ཀྱང་སྔོན་བསྐལ་བ་དང་པོ་ནས་འདིའི་བར་ལ་ཕྱག་ན་རྡོ་རྗེ་དང་། དབང་ཐོབ་པའི་བྱང་ཆུབ་སེམས་དཔའ་དང་། གྲུབ་ཐོབ་དང་རིགས་སྔགས་འཆང་དང་། མཁའ་འགྲོ་མ་རྣམས་ཀྱིས་བཟུང་ནས། ལྷ་དང་ཀླུ་དང་གནོད་སྦྱིན་དང་དྲི་ཟ་དང་མིའམ་ཅི་དང་། མཁའ་འགྲོ་མའི་269གནས་སོ་སོ་ན་དར་ཞིང་སྤྱོད་པ་ལས། ཁྱད་པར་དུ་འཛམ་བུ་གླིང་གི་ཟ་ཧོར་དང་།
སིངྒ་ལ་དང་། ཨོ་རྒྱན་ལ་སོགས་མཁའ་འགྲོའི་གནས་ན་བཞུགས་པ་ལས། སློབ་དཔོན་ཆེན་པོ་ཀླུ་སྒྲུབ་སྙིང་བོ་དང་། པདྨ་འབྱུང་གནས་དང་། བི་མ་ལ་མི་ཏྲ་ལ་སོགས་པས་སྤྱན་དྲངས་ནས། སྐལ་ལྡན་སོ་སོ་ལ་བརྒྱུད་པ་དག་གི་ཉམས་སུ་བླངས་པས་གྲུབ་པ་བརྙེས་པའི་གྲུབ་ཆེན་བརྒྱད་ཅུ་ལ་སོགས་པ་རྒྱ་གར་དུ་བྱོན་པ་དང་། སྔོན་རྒྱལ་བློན་གྱི་དུས་སུ་བོད་དུ་ཡང་མང་དུ་བྱོན་པ་ཡིན་ནོ། ། རྣམ་གཞག་འདི་ལྟར་ཁོང་དུ་མ་ཆུད་པའི་བློ་ཆུང་སྒོ་སྐུར་སྨྲ་བ་དག་རྒྱ་གར་དུ་མ་གྲགས་པས་་་་་་་རྒྱུད་ཡང་དག་པ་མ་ཡིན་ཏེ་བོད་ཀྱིས་བྱས་པའོ་ཞེས་ཡང་དག་་་་་པའི་རྒྱུད་ལུང་དང་མདོ་མང་པོ་ལ་སྐུར་བ་འདེབས་པ་ནི་ངན་་་་་འགྲོར་ཡུན་རིང་དུ་གནས་པའི་རྒྱུ་གསོག་པ་ཁོ་ནའོ། ། དེའང་རྒྱ་གར་གྱི་རྒྱུད་རྣམས་ཀྱང་ཨུ་རྒྱན་དང་། ཤམྦྷ་ལ་དང་།
མ་ལ་ཡཱ་ལ་སོགས་པའི་ཡུལ་ནས་གྲུབ་ཐོབ་ཆེན་པོ་རྣམས་ཀྱིས་སྤྱན་དྲངས་ཏེ། རྒྱུད་ཐམས་ཅད་ནི་རྒྱ་གར་ནའང་བཞུགས་པ་མ་ཡིན་ཏེ། གལ་ཏེ་བཞུགས་སུ་བཅུག་ཀྱང་ཁྱེད་ཀྱིས་ལན་རེ་ཙམ་ཕྱིན་པས་དེ་ཐམས་ཅད་མཐོང་བར་མི་ནུས་ལ། གཙུག་ལག་ཁང་ཆུང་རེ་ན་བཞུགས་པའི་མདོ་རྒྱུད་ཀྱི་མིང་བྱང་དུ་མ་འདུས་པས་གཞན་་་་་་་རྣམས་མིན་པར་མི་འགྱུར་བའི་ཕྱིར་སྔོན་གྱི་ལམ་སྟོན་ཆེན་པོ་་་་་་270རྣམས་ལ་སྨད་པར་མི་བྱའོ། ། བོད་འདིར་རྒྱ་གར་ན་ཡོད་པ་དང་མེད་པའི་མདོ་དང་རྒྱུད་མང་པོ་བཞུགས་ཏེ། སྔོན་གྱི་སློབ་དཔོན་པདྨ་ལ་སོགས་པས་ཨོ་རྒྱན་ལ་སོགས་མཁའ་འགྲོའི་གླིང་རྣམས་་་་ནས་མདོ་སྡེ་མང་དུ་བསྣམས་ནས་བྱོན་ཏེ་བསྒྱུར་ཞིང་། མདོ་ཡང་ཉི་མ་དངོས་གྲུབ་ཀྱི་མེས་མ་ཚིག་གོང་དུ་རྒྱ་ནག་ལ་འགྱུར་་་་བའི་མདོ་རྣམས་ལས། ཕལ་པོ་ཆེ་དང་། མྱ་ངན་ལས་འདས་པ་དང་། འདུལ་བ་ལུང་ལ་སོགས་པ་མང་པོ་ཞིག་རྒྱ་ནག་གི་པརྦྷེ་ཏ་ཧྭ་ཤང་མ་ཧཱ་ཡཱ་ནའི་བློ་ལས།
བཻ་རོ་ཙ་ན་དང་སྦ་སང་ཞིས་ལོ་ཙཱ་བྱས་ཏེ་བསྒྱུར་བ་ཡིན་ནོ། ། དེའི་ཕྱིར་ཆོས་དང་གང་ཟག་གི་ཚད་ནི་ཐམས་ཅད་མཁྱེན་པ་ལས་གཞན་གྱིས་བཟུང་བར་མི་་་་་་་ནུས་ཏེ། དཀོན་བརྩེགས་ལས། འོད་སྲུངས། ངའམ་ང་དང་འདྲ་བས་ཆོས་དང་གང་ཟག་གི་ཚོད་བཟུང་བར་རུང་གིས། གཞན་དག་གིས་མ་ཡིན་ཏེ། ལོག་པར་ལྟུང་བའི་ཕྱིར་རོ། ། ཞེས་སོ། ། ཆོས་ཀྱང་བཀའ་ཡང་དག་པ་ནི་སངས་རྒྱས་ཀྱི་གསུང་སྟེ། སྤྲུལ་སྐུ་དེ་ཡང་སྔོན་བྱུང་གི་ད་ལྟ་མེད་དོ་མི་བསམ་སྟེ།
རྟག་ཏུ་མོས་པའི་ངོར་འབྱུང་ལ། དེས་སྔོན་མདོ་དང་རྒྱུད་མ་གྲགས་པ་གསལ་བར་བྱེད་པའང་སྲིད་པས་སྐུར་བ་མི་གདབ་ལ། ཆོས་གང་ལ་ཡང་ཐར་བའི་ལམ་དུ་འཇུག་ཅིང་འཁོར་བ་སྤོངས་པར་སྟོན་པ་ཐམས་ཅད་སངས་རྒྱས་ཀྱི་གསུང་རབ་ཚད་མར་བཞག་སྟེ། རྒྱུད་271བླ་མ་ལས། ཁམས་གསུམ་དག་ན་ཉོན་མོངས་སྤོངས་བྱེད་གསུངས། ། ཞི་བའི་ཡོན་ཏན་བརྗོད་པར་མཛད་པ་གང་། ། དེ་ནི་དྲང་སྲོང་གསུང་ཡིན་ལྡོག་པ་གཞན། ། ཞེས་བསྒྲུབས་ལ། སངས་རྒྱས་ནི་རྟག་པར་བཞུགས་པས་གདུལ་བྱའི་དོན་མཛད་ལ། བྱེན་གྱིས་བརླབས་པའི་བཀའ་ཡང་།
རི་དང་ཤིང་དང་པདྨོ་དང་དཔག་བསམ་ཤིང་དང་། སྐྱེས་པ་དང་། བུད་མེད་དང་། ཁྱེའུ་དང་། བྱ་དང་རི་དྭགས་ལས་ཆོས་ཀྱི་རྣམ་གྲངས་ཀྱི་སྒྲ་འབྱུང་བ་དེ་ཡང་བཀར་གསུངས་པ་ཡོད་ན། སྔར་བྱུང་གིས། ད་ལྟ་མི་—སྲིད་ཅེས་ལོག་པར་མི་བལྟ་སྟེ། བྱིན་གྱིས་བརླབས་པ་དག་འབྱུང་སྲིད་པའི་ཕྱིར་རོ། ། དེས་ན་གང་ལ་ཡིད་ཆེས་པས་དམ་པར་བཟུང་ནས་ཡི་དམ་དུ་བྱ་བར་འཐད་ཀྱིས། གཞན་ལ་སྐུར་བ་ནམ་ཡང་གདབ་པར་མི་བྱ་བ་ཁོ་ནའོ། །
གསང་སྔགས་རྙིང་མའི་རྒྱུད་ཀྱི་འབྱུང་ཚུལ་འགའ་ཞིག་ལས། ཕྱག་ན་རྡོ་རྗེས་ཟ་ཧོར་གྱེ་ཡུལ། མ་ལ་ཡའི་རི། རྒྱལ་པོ་ཛ་ཞེས་བྱ་བ་ལ་དབང་བསྐུར་ཞིང་གླེགས་བམ་གྱི་ཆར་ཕབ་ནས་མིའི་ཡུལ་དུ་སྣང་བར་བྱས་པ་ལ། སངས་རྒྱས་ཐམས་ཅད་ཀྱི་དགོངས་པ་འདུས་པ་ལ་སོགས་པ་་་་་་་དང་། སྒྱུ་འཕྲུལ་དྲ་བ་ལ་སོགས་པ་མང་དུ་བྱུང་གསུངས་པའང་དེ་ཁོ་ན་བཞིན་ཏེ། དགོངས་པ་ལུང་སྟོན་ལས། འཛམ་གླིང་ཤར་ལྷོའི་ཕྱོགས་མཚམས་ཀྱི། ། མི་ལ་སྐལ་ལྡན་གྲྭ་མ་ཆེ། ། རྒྱལ་པོ་ཛ་272ཞེས་བྱ་བ་ལ། །
ཕྱག་ན་རྡོ་རྗེས་སྟོན་པར་འགྱུར། ། ཞེས་འབྱུང་ལ། རྡོ་རྗེ་ས་འོག་གི་རྒྱུད་ལས། རྒྱུ་ལ་སྦྱོར་བ་རྒྱུ་ཡི་ཆོས། ། འཁོར་ལོ་རབ་ཏུ་བསྐོར་བྱས་ནས། ། འབྲས་བུའི་ཐེག་པའི་ཉེ་ལམ་ཞིག ། མ་འོངས་དུས་ན་འབྱུང་བར་འགྱུར། ། ཞེས་གསུངས་པ་དང་ཡང་མཐུན་པ་ཡིན་ནོ། ། སྔོན་གྱི་དུས་སུ་བྱུང་བ་དག་བཅོས་མ་ཡིན་ན། རྩོམ་གཞི་གང་ལ་བྱས།
དེ་ལྟར་ན་ཕྱིས་འབྱུང་བ་རྣམས་བཅོས་མར་འགྱུར་ཏེ། དོན་སྔོན་མ་བས་ལྷག་ཏུ་མ་བྱུང་། ཚིག་ཅུང་ཟད་མི་འདྲ་བ་དང་། མང་ཉུང་བྱུང་བ་ལས་མེད་པའི་ཕྱིར་རོ། ། དེས་ན་གསར་རྙིང་གི་རྒྱུད་ཆེན་པོ་འདི་དག་ལ་སློབ་དཔོན་གྲུབ་ཆེན་མང་དུ་བྱོན་ཞིང་། དབང་དང་བྱེན་རླབས་ཟམ་མ་ཆད་པར་འདུག་པས་ཡང་དག་པ་འབའ་ཞིག་སྟེ། སློབ་དཔོན་དེ་དག་གིས་འགྲེལ་བ་དང་མན་ངག་མང་དུ་མཛད་པས་ཡིད་ཆེས་པར་གཟུང་ངོ་། ། དེའང་རྒྱ་གར་ན་གསང་སྔགས་ཞེས་པ་ཙམ་ལས། འདི་ནི་གསར་མའོ། ། འདི་ནི་རྙིང་མའོ་ཞེས་སོ་སོར་དབྱེ་བ་མེད་ན་ཡང་།
བོད་འདིར་འགྱུར་སྔ་ཕྱི་སོ་སོར་གྲགས་ཏེ། བཻ་རོ་ཙ་ན་ལ་སོགས་པ་རྒྱལ་བློན་སྔ་དར་གྱི་དུས་སུ་བསྒྱུར་བ་ནས་་་་་་་བཟུང་སྟེ། པཎྜི་ཏ་སྨྲི་ཏིའི་བར་དུ་བསྒྱུར་བའི་རྒྱུད་ལ་རྙིང་མ་ཞེས་འདོད་ལ། ལོ་ཙཱ་པ་རིན་ཆེན་བཟང་བོ་མན་ཆད་ལ་བསྒྱུར་བའི་རྒྱུད་ལ་གསར་མ་ཞེས་གྲགས་སོ་གསུངས། གཞན་ཡང་ཁོང་273གི་ཞལ་སྔ་ནས། བློ་ཆུང་ཞིང་ཤེས་རབ་ཀྱི་མིག་རྒྱང་ཐུང་བ་དགཐེག་པའི་གྲངས་དང་གྲུབ་མཐའི་རྣམ་གྲངས་བསམ་གྱིས་མི་ཁྱབ་པའི་རྣམ་གཞག་ལ་དངངས་ཤིང་མི་བདེན་ཏོ་ཞེས་སྨྲ་བ་ནི། བ་གླང་ལ་སོགས་མ་ཧེ་དག བདག་ཅག་དུད་འགྲོ་རྣམས་ནི་རྭ་དང་བཅས་པའི་ཕྱིར། མི་དང་ལྷ་རྣམས་ཀྱང་རྭ་ཅན་ཁོ་ནའོ་ཞེས་འཛིན་པ་བཞིན་ནོ་གསུངས། གྲུབ་ཐོབ་ཨོ་རྒྱན་པས་ཆག་ལོའི་གདན་སར་བྱོན་པའི་ཚེ།
སྔགས་རྙིང་མ་ལ་ཆོས་མིན་བྱ་བ་འདུག་ཟེར་ཏེ། མཐོང་རྒྱ་ཆུང་བ་ཡིན། ཐང་སྙེ་ཧ་ར་ན། རྙིང་མའི་རྒྱ་དཔེ་བཞུགས་པའི་མིང་རྐྱང་ཡང་བྲིས་ན། འབུམ་གྱི་པོ་ཏི་གཅིག་ཙམ་ཅིས་ཀྱང་འོང་། མི་རིག་པ་ཡི་གཟུགས་ལ་མི་རིགས་ན། ། ཐེ་ཚོམ་ཟ་བའི་ཆོས་ལ་སྨོས་ཅི་དགོས། ། ཞེས་པས་ཆོས་སྤོངས་མ་བྱེད་གསུངས། འཛམ་གླིང་རྒྱན་གཅིག་ཕྱག་མཆོད་ཞིང་མཆོག་སངས་རྒྱས་གཉིས་པ་བསྟན་པའི་མངའ་་་་་་་་་བདག་མཉམ་མེད་ཇོ་བོ་རྗེ་དཔལ་ལྡན་ཨ་ཏི་ཤའི་རྣམ་པར་ཐར་བ་རྒྱས་པར་ཕྱེ་བ་ཡོངས་སུ་གྲགས་པ་ལས། ཇོ་བོའི་ཐུགས་དགོངས་ལ་གསང་སྔགས་ཀྱི་བྱིན་རླབས་དང་།
གདམས་པ་དང་ནུས་མཐུ་དང་། མཁྱེན་རྒྱ་ང་བས་ཆེ་བ་མེད་སྙམ་པའི་ཐུགས་རྒྱལ་ཡང་ཅུང་ཟད་དུས་དེར་བྱུང་ནས། རྒྱ་གར་ནུབ་ཕྱོགས་སུ་བྱོན་པའི་ཤུལ་གར་རྨི་ལམ་དུ་མཁའ་འགྲོ་མ་རྣམས་ཀྱིས་རྒྱུད་སྡེ་274མང་པོ་བསྟན་ནས་ཐུགས་རྒྱལ་བཅག ཡང་རང་གི་ལྷག་པའི་ལྷ་སེང་ལྡེང་ནགས་ཀྱི་སྒོལ་མས་ཞལ་མངོན་སུམ་དུ་བསྟན་ཏེ་ཇོ་་་་་་བོའི་མདུན་དུ་བྱོན་ནས། ཁྱོད་པརྙི་ཏ་སྔགས་མཁན་ཡིན་ནམ་གསུངས། ཇོ་བོས་ལགས་གསུངས་པས། འོ་ན་སྒྲུབ་ཐབས་འགའ་ཞུ་བས་འདི་དང་འདི་མཁྱེན་ནམ་གསུངས། དེ་ཀུན་གྱིས་དཔེ་ཡང་མཐོང་མ་མྱོང་གསུངས་པས། འོ་ན་ཁྱོད་སྔགས་ལ་མཁས་པའི་ཐུགས་རྒྱལ་ཆེ་ན་གསུངས། ཡང་ཁྱེད་མིའི་ཡུལ་ན་སྤུ་རྩེ་ཙམ་ལས་མེད།
སྔགས་ཀྱི་དཔེ་དོན་མང་པོ་མཁའ་འགྲོ་མའི་ལག་ན་ཡོད་པ་ཡིན་གསུངས་ནས་མི་སྣང་བར་གྱུར། ཇོ་བོའི་ཐུགས་རྒྱལ་ཡང་དེར་བཅག་གསུང་ངོ་། ། ཇོ་བོ་ཉིད་ཀྱི་ཞལ་ནས། རྒྱ་གར་ན་བཞུགས་པའི་མདོ་རྒྱུད་བསྟན་བཅོས་ཐམས་ཅད་བྲིས་ནས་བྲི་ཀ་མ་ལ་ཤཱི་ལར་བཞུགས་ནས་ཡོད་གསུང་ངོ་། ། ཐེག་པ་ཆེན་པོ་གསང་སྔགས་ལ། ལ་ལས་བཞིར་འདོད། ལ་ལས་ལྔར་འདོད་པ་ལ་ཇོ་བོའི་བཞེད་པས། བྱ་བའི་རྒྱུད། སྤྱོད་པའི་རྒྱུད། རྟོག་པའི་རྒྱུད།
གཉིས་གའི་རྒྱུད། རྣལ་འབྱོར་གྱི་རྒྱུད། རྣལ་འབྱོར་ཆེན་པོའི་རྒྱུད། རྣལ་འབྱོར་བླ་ན་མེད་པའི་རྒྱུད་དེ་བདུན་དུ་བཞེད་དེ། དེ་སྐད་དུ་དཔལ་ཡེ་ཤེས་རྡོ་རྗེ་ཀུན་ལས་བཏུས་པའི་རྒྱུད་ཆེན་པོ་ལས། བཅོམ་ལྡན་འདས་ཀྱིས་རྒྱུད་སོ་སོའི་དབྱེ་བ་གསུངས་པ། བྱ་བའི་རྒྱུད་སྟོང་ཕྲག་བཞི། སྤྱོད་པའི་རྒྱུད་275སྟོང་ཕྲག་བརྒྱད། རྟོག་པའི་རྒྱུད་སྟོང་ཕྲག་བཞི། གཉིས་གའི་རྒྱུད་སྟོང་ཕྲག་དྲུག
རྣལ་འབྱོར་གྱི་རྒྱུད་གྲངས་མེད། རྣལ་འབྱོར་ཆེན་པོའི་རྒྱུད་སྟོང་ཕྲག་བཅུ་གཉིས། རྒྱས་པར་ཕྱེ་ན་གྲངས་མེད། རྣལ་འབྱོར་བླ་ན་མེད་པའི་རྒྱུད་སྟོང་ཕྲག་བཅུ་གཉིས། རྒྱས་པར་ཕྱེ་ན་གྲངས་མེད་དོ། ། ཞེས་སོ། ། དེ་ལ་བྱ་བའི་རྒྱུད་ཀྱི་གཟུངས་ཐམས་ཅད་དང་། རིག་པ་མཆོག་གི་རྒྱུད་དང་། གར་མཁན་མཆོག་གི་རྒྱུད་དང་། ལེགས་པར་གྲུབ་པར་བྱེད་པའི་རྒྱུད་དང་།
དཔུང་པ་བཟང་པོའི་རྒྱུད་དང་། འཇམ་དཔལ་རྩ་བའི་རྒྱུད་དང་། ཙུན་དྷའི་རྒྱུད་དང་། རྡོ་རྗེ་གཙུག་ཏོར་དང་། ཨ་མོ་བྷ་པ་ཤ་དང་། རྣམ་པར་རྒྱལ་བའི་རྒྱུད་ཆེན་པོ་ལ་སོགས་པའི་སྟོང་ཕྲག་བཞི་བོ་མ་ལུས་པར་མཁྱེན། སྤྱོད་པའི་རྒྱུད། རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད་དང་། ལག་ན་ཇོ་རྗེ་དབང་བསྐུར་བའི་རྒྱུད་ལ་སོགས་པ་སྟོང་ཕྲག་བརྒྱད་པོ་མ་ལུས་པར་མཁྱེན། རྟོག་པའི་རྒྱུད།
སྒྲོལ་མ་འབྱུང་བའི་རྒྱུད་དང་། དམ་ཚིག་གསུམ་བཀོད་པའི་རྒྱུད་དང་། རྟོག་པ་ཀུན་ལས་བཏུས་པའི་རྒྱུད་ལ་སོགས་པ་སྟོང་ཕྲག་བཞི་བོ་མ་ལུས་པ་མཁྱེན། གཉིས་གའི་རྒྱུད། སྒྱུ་འཕྲལ་དྲ་བ་དང་། པདྨ་གར་གྱི་དབང་ཕྱུག་ལ་སོགས་པ་སྟོང་ཕྲག་དྲུག་པོ་མ་ལུས་པ་མཁྱེན། རྣལ་འབྱོར་གྱི་རྒྱུད། ཏ་ཐཱ་སཾ་ཀྲ་ཧ་དང་། དཔལ་མཆོག་དང་པོ་དང་། འཇིག་276རྟེན་གསུམ་ལས་རྣམ་པར་རྒྱལ་བ་དང་།
རྡོ་རྗེ་རྩེ་མོའི་རྒྱུད་ལ་སོགས་པ་གྲངས་མེད་པ་རྣམས་མཁྱེན། རྣལ་འབྱོར་ཆེན་པོའི་རྒྱུད། དཔལ་གསང་བ་འདུས་པ་བཤད་རྒྱུད་དང་བཅས་པ་དང་། ཟླ་གསང་ཐིག་ལེ་དང་། གཤིན་རྗེ་གཤེད་ནག་པོ་དང་། དཔལ་མཆོག་དང་པོ་དང་། ལྷ་ཐམས་ཅད་འདུས་པ་དང་། ཐམས་ཅད་གསང་བ་དང་། འདུལ་བ་དོན་ཡོད་དང་། ཡེ་ཤེས་རྡོ་རྗེ་ཀུན་ལས་བཏུས་པ་དང་།
རྣམ་པར་སྣང་མཛད་སྒྱུ་འཕྲུལ་དྲ་བ་དང་། ནམ་མཁའ་དང་མཉམ་པ་ཆུང་ངུ་དང་། གཉིས་སུ་མེད་པར་རྣམ་པར་རྒྱལ་བ་དང་། རྡོ་རྗེ་གཙུག་ཏོར་གྱེ་རྒྱུད་ལ་སོགས་པ་སྟོང་ཕྲག་བཅུ་གཉིས། རྒྱས་པར་ཕྱེ་ན་གྲངས་མེད་པ་བཞུགས་པ་རྣམས་མ་ལུས་པར་མཁྱེན། རྣལ་འབྱོར་བླ་ན་མེད་པའི་རྒྱུད། དཔལ་ནམ་མཁའ་དང་མཉམ་པ་དང་། དཔལ་འཁོར་ལོ་སྡོམ་པ་དང་། སྒྱུ་མ་ཆེན་བོ་དང་། རྡོ་རྗེ་གདན་བཞི་དང་།
སངས་རྒྱས་མཉམ་སྦྱོར་དང་། སངས་རྒྱས་ཐོད་པ་དང་། དགེས་པ་རྡོ་རྗེ་འབུམ་ཕྲག་ལྔ་ལ་སོགས་པ་རྒྱུད་སྡེ་སྟོང་ཕྲག་བཅུ་གཉིས། རྒྱས་པར་ཕྱེ་ན་གྲངས་མེད་པ་བཞུགས་པ་མ་ལུས་པར་མཁྱེན། རྒྱུད་སྡེ་དེ་རྣམས་མཁྱེན་པར་ཡང་རིགས་ཏེ། དུས་དང་གནས་སྐབས་གཞན་དུ་གསན་པར་མ་གཏོགས་པ་ནུབ་གཅིག་གི་རྨི་ལམ་དུ་་་་་་གསན་པ་ཡང་བློའི་ཡུལ་ལས་འདས་པའི་ཕྱིར་རོ། ། དེ་ཡང་རྒྱུད་277སྡེ་ཐམས་ཅད་མཁྱེན་སྙམ་པའི་ཐུགས་དགོངས་མངའ་བ་ལ་ནུབ་གཅིག་རྨི་ལམ་དུ། གོ་སཽ་མ་པུ་རིའི་སྒོ་སྲུང་གི་པཎྜི་ཏ་ངག་གི་དབང་ཕྱུག་གྲགས་པ་དང་མཇལ། གསེར་མ་ཎི་པ་ཏྲ་སྙིམ་པ་གང་ཕུལ། བརྡའི་ཕྱག་བཅུ་གཉིས་བཙལ་ནས།
རྒྱུད་འབུམ་ཕྲག་གཅིག་དང་བཞི་བརྒྱ་ལྔ་བཅུ་རྩ་ལྔ་གསན། མནལ་སད་པ་ན་ཐམས་ཅད་མ་བརྗེད་པར་མཁྱེན་ནས་གདའ་སྐད། དེའི་ནང་དོན་དམ་པའི་རྒྱུད་དྲུག་ཅེས་པ་མཐར་ཐུག་འབའ་ཞིག་སྟོན་པ་ཡང་བཞུགས་གདའ་སྐད། དེ་ནས་ཡང་གསང་སྔགས་ལ་ང་ལས་མཁས་པ་མེད་སྙམ་པའི་ཐུགས་རྒྱལ་མངའ་བ་ལ་ནུབ་གཅིག་རྨི་ལམ་ན་མདུན་གྱི་ནམ་མཁའ་ལ། མཁའ་འགྲོ་མ་མང་བོས་སྔགས་ཀྱི་གླེགས་བམ་མང་བོ་ཁྱེར་ནས་རྒྱུད་འདི་འདི་སྐད་བྱ་བ་ཡིན་ན། འདི་ཁྱོད་ཀྱིས་ཤེས་སམ་ཞེས་པ་ལ་སོགས་པ་གསུངས་པས། ཇོ་བོས་སྔར་མཚན་ཡང་མ་ཐོས་པའི་རྒྱུད་མང་བོ་བཞུགས་ནས་་་་་་་གདའ། ལོགས་ཤིག་ན་གླེགས་བམ་ནག་ཆུང་ཞིག་འདུག འདི་ཅི་ཡིན་ཞུས་པས། འདི་རྣམས་ཁྱོད་ཀྱིས་ཤེས་པ་རྣམས་ཡིན་གསུངས་པས་དེར་ཐུགས་རྒྱལ་ཆག
ཇོ་བོའི་ཞལ་ནས། མི་ཡུལ་ན་ཐེག་པ་ཆུང་ངུའི་འདུལ་བ་ཉུང་། དེ་བས་ཐེག་པ་ཆུང་ངུའི་མདོ་སྡེ་མང་། དེ་རྣམས་ལས་ཐེག་པ་ཆེན་པོའི་མདོ་སྡེ་མང་། དེ་ཐམས་ཅད་པས་ཐེག་པ་ཆེན་པོའི་མངོན་པ་མང་། དེ་ཐམས་ཅད་278པས་བྱ་བའི་རྒྱུད་མང་། དེ་ཐམས་ཅད་པས་རྣལ་འབྱོར་གྱི་རྒྱུད་མང་། དེ་ཐམས་ཅད་པས་མ་རྒྱུད་མང་། དེ་ཐམས་ཅད་ཕྱོགས་གཅིག་ཏུ་བཞག་པ་བས་ཤེས་རབ་ཀྱི་རྒྱུད་མང་སྟེ། མི་ཡུལ་ན་བཞུགས་པ་མ་གཏོགས་པའི་ལྷ་མ་སྲིན་སྡེ་བརྒྱད་ཀྱི་གནས་ན་་་་་་ཡང་བསམ་གྱིས་མི་ཁྱབ་པ་བཞུགས།
འགྲོ་བ་མཐོ་དམའི་དོན་ཡང་འདི་ནས་བྱས་པ་མང་གསུངས། ཡང་ཇོ་བོའི་ཐུགས་དགོངས་ལ། འོན་ཀྱང་མི་ཡུལ་ན་བཞུགས་པའི་ཐེག་པ་ཆེན་པོ་གསང་སྔགས་ལ་ང་ལས་མཁས་པ་མེད་སྙམ་པའི་ཐུགས་རྒྱལ་་་་་་་མངའ་བ་ལ། ཕྱིས་བོད་དུ་བྱོན་ནས་བསམ་ཡས་བེ་དཀར་གྱི་གླིང་གི་དཀོར་མཛོད་ཅིག་ཁ་ཕྱེ་ནས་རྒྱ་དཔེ་ལ་གཟིགས་པས། སྔར་གསན་གཟིགས་མ་མཛད་པའི་རྒྱུད་སྡེ་མང་པོ་བཞུགས་ཤིང་་་་་་་་གདའ་སྐད། དེ་སློབ་དཔོན་པདྨའི་རྫུ་འཕྲུལ་གྱིས་ལྷ་ཀླུའི་ཡུལ་དང་། དཔལ་ཤྲཱི་ན་ལེནྡྲ་ནས་རྒྱུད་སྡེ་ཐམས་ཅད་བསམ་ཡས་སུ་སྤྱན་དྲངས་པ་མངའ་བ་ཡིན་གསུངས། ཇོ་བོའི་ཞལ་ནས་གསང་སྔགས་འདི་ལ་མི་ཤེས་པ་མེད་སྙམ་སྟེ། མཁའ་འགྲོ་མ་རྣམས་ཀྱིས་ཀྱང་ནམ་མཁའ་ནས་གཞལ་ཡས་ཁང་དཔག་ཏུ་མེད་པའི་སྒོ་ཕྱེ་ནས་རྒྱུད་སྡེ་མང་བོ་བསྟན་པ་རྣམས་འདི་ན་མི་གདའ། ཐེག་པ་ཆེན་པོའི་གསང་སྔགས་འདི་ལ་མཐའ་མངོན་རྒྱུ་ཡོད་ཡོང་མི་་་་་་་འདྲ་གསུངས་ནས་ཐུགས་རྒྱལ་ཆག
བོད་ཀྱི་རྒྱལ་པོ་ལ་རྗེས་སུ་279ཡི་རང་བ་མཛད་ནས་བོད་དུ་བསྟན་པ་དར་དུས་དེ་འདྲ་རྒྱ་གར་དུ་ཡང་མ་བྱུང་གསུངས། ཡང་བསམ་ཡས་སུ་བྱོན་ནས། རྒྱ་དཔེ་ལ་གཟིགས་ཤིང་བསྐོར་བ་མཛད། ཇོ་བོའི་ཞལ་ནས། རྒྱ་གར་དུ་མེ་དགྲ་ལན་གསུམ་བྱུང་བས་ཚིག་པ་འདྲ། རྒྱ་གར་ན་མེད་པའི་དཔེ་མང་བོ་འདི་ན་སྣང་གསུངས་ནས། དབུ་མ་སྣང་བ། ཕལ་པོ་ཆེ་ལ་སོགས་པ་བཞེངས་ཏེ་རྒྱ་གར་དུ་བསྐུར། དབུ་རུར་གཤེགས་པར་ཞུ་བ་ཕུལ་བས་ཀྱང་། རྟེན་འདི་ན་བཟང་གསུངས་ནས་གཤེགས་སུ་མ་གནང་།
དེས་ན་སྔོན་རྒྱལ་པོ་ཁྲི་སྲོང་ལྡེའུ་བཙན་གྱི་དུས་སུ་དར་ཞིང་རྒྱས་པ་ལ་སངས་རྒྱས་གཉིས་པ་ཇོ་བོ་རྗེས་་་་ཀྱང་རྗེས་སུ་ཡི་རང་ཕུལ། ཚད་མར་བཟུང་། བསྔགས་པ་བརྗོད་ན། གཞན་རྗེས་འཇུག་ངེད་རྣམས་ཀྱིས་དེ་ལྟར་བྱེད་དགོས་པ་སྨོས་ཅི་དགོས། དེའི་ཕྱིར་དེའི་དུས་སུ་དར་བའི་གསང་སྔགས་གསར་རྙིང་གི་ཆོས་ཐམས་ཅད་ལ་དད་གུས་དག་སྣང་་་་་་་ཕྱོགས་མེད་དུ་སྦྱོང་བཞིན་ཉམས་སུ་ལེན་པར་བྱའོ། ། ཡང་སློབ་དཔོན་གསང་ཕུ་བའི་ཞལ་ནས། བསམ་ཡས་ཀྱི་དཔེ་ཁང་ན། རྒྱ་གར་ནས་སྤྱན་དྲངས་ནས། བོད་དུ་མ་འགྱུར་བའི་ཆོས་མང་བོ་ཡོད། ང་ལ་ཛུ་འཕྲུལ་ཞིག་ཡོད་ན།
ཟབ་ཤོས་ཤིག་བསྒྱུར་ན། བོད་ཀྱི་སྟོན་པ་འདི་ཀུན་ང་ལ་ཇི་སྐད་ཟེར་ན། འདི་འདྲ་བའི་ཆོས་ཤིག་གང་ནས་བྱུང་། ཚིག་ལེགས་ཏེ་ཁུངས་ལ་ཐེ་ཚོམ་ཟ་280ཟེར་ནས། སྒྲོ་སྐུར་བྱེད་ཅིང་ལོག་ལྟ་འཕེལ་བ་ལས་མི་འོང་ འོ་སྐོལ་བོད་ཀྱི་སྟོན་པ་འདི་ཚོ། མི་ཚེ་བཤད་སྐམ་རེ་ལ་བསྐྱལ་ནས། མངོན་ཤེས་ཀྱི་སྣ་རྩེ་བག་རེ་ཡང་མི་བསྒྲུབ་པར། ཕོ་ཚོད་འོད་ཏོ་དཔགས་ཀྱིས། ཕྱོགས་གཅིག་ཏུ་ཁ་ཚོན་རྦད་ཀྱིས་བཅད་དེ། ཆོས་ཟབ་མོ་ལ་སྒོ་སྐུར་བཏབ་ནས་ངན་འགྲོའི་གཡང་ལ་འགྲོ་སྟེ།
རང་རེའི་ཐོས་པ་ཕྱོགས་རེས་ང་རྒྱལ་ནས་བརླགས་པ་ཡིན་གསུངས་པའི་ལུང་བསྟན་ཐོག་ཏུ་བབ་འདུག་པ་ས། ཇོ་བོ་ཡབ་སྲས་སོགས་བཀའ་གདམས་པ་རྣམས་ལ་དད་པ་ཡོད་པ་རྣ་མས་་་་ཀྱིས་གསུང་འདི་རྣམས་སེམས་ལ་བཞག་ནས་རང་གིས་རང་མ་་་་བརླག་པ་རེ་གལ་ཆེ། ཀུན་མཁྱེན་ཐོའུ་བཀྭན་་བློ་བཟང་ཆོས་ཀྱི་ཉི་མས་མཛད་པའི་གྲུབ་མཐའ་ཐམས་ཅད་ཀྱི་བྱུང་ཁུངས་དང་་་་་་་་འདོད་ཚུལ་སྟོན་པ་ལེགས་བཤད་ཤེལ་གྱི་མེ་ལོང་ལས། བཀའ་བརྒྱུད་པའི་གྲུབ་མཐའ་བྱུང་ཚུལ་ལས། མཉམ་མེད་དྭགས་པོ་རིན་པོ་ཆེས། ཕར་ཕྱིན་ཐེག་པའི་ལུགས་ལ་སྟོང་ཉིད་ལ། ཕྱག་རྒྱ་ཆེན་པོར་གསུངས་པ་ཡོད་ཚུལ་མདོ་ལུང་མང་བོ་དྲངས་ནས་་་་་་་བསྒྲུབ་པའི་བསྟན་བཅོས་མཛད་པ་ལ། འགའ་ཞིག་གིས་་མདོ་ཚིག་དེ་འདྲ་བཀའ་འགྱུར་ན་མི་སྣང་ཞེས་ཟེར་མོད། རྒྱ་ནག་ཏུ་བསྒྱུར་བའི་བཀའ་འགྱུར་ཁྲོད་ན་མདོ་དེ་དག་སྣང་ལ། ཚིག་རིས་ཇི་ལྟ་བ་བཞིན་མིན་ཀྱང་དོན་གཅིག་པ།
ད་ལྟ་ར་གྱི་སངས་རྒྱས་281མངོན་སུམ་དུ་བཞུགས་པའི་མདོ་སོགས་བོད་དུ་བསྒྱུར་བའི་མདོ་གཞན་འགའ་ཞིག་ནའང་སྣང་ཞེས་བདག་གི་བླ་མ་ཐམས་ཅད་་་་མཁྱེན་པས་གསུང་ངོ་། ། ཞེས་གསུངས། ཡང་རྒྱ་ནག་གི་ཡུལ་དུ་ནང་བ་སངས་རྒྱས་པའི་ཆོས་ལུགས་བྱུང་ཚུལ་ལས། རྒྱ་ནག་གི་བཀའ་འགྱུར་ན། པོ་ཏི་ལྔ་བརྒྱ་དང་དྲུག་ཅུ་རྩ་དྲུག བསྟན་འགྱུར་པོ་ཏི་ཉི་ཤུ་རྩ་གཅིག་དང་། ཧྭ་ཤང་མཁས་པ་མང་པོས་བརྩམས་པའི་གཞུང་ཆེ་བ་པོ་ཏི་བརྒྱ་དང་ལྔ་བཅུ་ང་གསུམ། དེ་ཐམས་ཅད་ཕྱོགས་གཅིག་ཏུ་བསྡོམས་པས་བཀའ་བསྟན་བཅོས་གཉིས་ཀ་པོ་ཏི་བདུན་བརྒྱ་དང་བཞི་བཅུར་ལོངས་པ་ཡོད་པ། དེའི་ནང་ན་བོད་ལ་མ་གྲགས་པའི་མདོ་རྒྱུད་བསྟན་བཅོས་མང་བོ་ཡོད་པར་གསུངས། དེས་ན་བོད་ཀྱི་བཀའ་བསྟན་ན་མེད་པའི་མདོ་རྒྱུད་བསྟན་བཅོས་རྣམས་བསྒྱུར་ནས་ཉམས་སུ་ལེན་རྒྱུ་མ་་་་བྱུང་ཡང་།
སྔར་འགྱུར་ཡོད་པའི་གསར་རྙིང་གི་མདོ་རྒྱུད་རྣམས་ལ་སྤང་བླང་བྱས། ཆོས་སྤོང་གི་ལས་ལ་ཡང་བག་ཚ་མེད་པར་འཇུག་པའི་བསམ་སྦྱོར་ངན་པ་རྣམས་དུག་བཞིན་དུ་སྤངས་ནས། ཀུན་ལ་དད་གུས་དག་སྣང་སྦྱངས་པ་ལ་འབད་ན། སྐྱེ་བ་ནས་ཚེ་རབས་ཐམས་ཅད་དུ་དམ་པའི་ཆོས་ཀྱིས་ཕོངས་པར་མི་འགྱུར་་་་ཞེས་བློ་གྲོས་དང་ལྡན་པ་རྣམས་ལ་སྙིང་གཏམ་དུ་སྨྲས་པ་ལགས་པས་ཡིད་ལ་ཟུངས་ཤིག ཡང་གནམ་ཆོས་དང་གཏེར་ཆོས་དང་། 282དག་སྣང་གི་ཆོས་སྐོར་རྣམས་ལ་ཡང་དད་གུས་དག་སྣང་བྱ་་་་་་་་་དགོས་ཏེ། མཁས་གྲུབ་རཱ་ག་ཨ་གྱེས་མཛད་པའི་རྫོགས་ཆེན་སངས་རྒྱས་ལག་བཅང་ལས། འོ་ན་ཆོས་འདི་བཀའ་གཏེར་གང་ཡིན་ཞེ་ན། འདིའི་ལུང་བྱང་ལས། དེ་སྔ་བྱུང་བ་འདི་རྣམས་ནི། །
གཏེར་གྱི་རིགས་སུ་གཏོགས་ན་ཡང་། ། བརྒྱ་རྩའི་ནང་དུ་ཆེར་མི་གཏོགས། ། ཆེ་ཆུང་མེད་དེ་ཆོས་ཚན་རེ། ། གཏེར་ཁ་རེ་ལ་གཏོགས་པའོ། ། གནམ་ཆོས་ཐུགས་གཏེར་སྙན་བརྒྱུད་ཟེར།་། ཞེས་འབྱུང་བ་དང་། རིག་འཛིན་དགོངས་པའི་ལྡེ་མིག་ལས། རིག་འཛིན་འདུས་པའི་གསང་ཚིག་བཅུད། ། བཀའ་ཡིན་གཏེར་ཡིན་དག་སྣང་ཆེ། ། གྲགས་སྟོང་སྐྱེ་མེད་རང་སྒྲ་ཆེ། །
ཞེས་གསུངས་པས། ཐུགས་རྗེ་ཆེན་པོས་དངོས་སུ་གསུངས་པའི་བཀའ་ཡིན། ཐུགས་གཏེར་ཡིན་པས་གཏེར་ཡིན། གཏེར་སྣོད་དང་ས་ལ་མ་བརྟེན་པས་གནམ་ཆོས་ཡིན། དངོས་སུ་སྙན་དུ་བརྒྱུད་པས་ན་སྙན་བརྒྱུད་ཡིན་ནོ། ། འོ་ན་དེ་ལྟ་བུ་གང་ཟག་མིའི་བརྒྱུད་པ་ལས་མ་བརྒྱུད་ཅིང་། སའི་གཏེར་ནས་ཀྱང་འཐོན་པ་མ་ཡིན་པའི་ཆོས་དེ་ལྟ་བུ་འབྱུང་བར་མདོ་རྒྱུད་གང་ལས་བཤད་ཅེ་ན། མདོ་ལས་བཤད་པ་དང་། རྒྱུད་ལས་བཤད་པ་དང་། གྲུབ་ཐོབ་གོང་མའི་རྣམ་ཐར་ལས་ཀྱང་འབྱུང་བས་རྩོད་པ་མེད་པའོ། །
དང་པོ་ནི། བྱང་ཆུབ་སེམས་དཔའི་སྡེ་སྣོད་ལས། དེ་ལྟར་དད་པ་ལ་གནས་283པའི་བྱང་ཆུབ་སེམས་དཔའ་ནི། སངས་རྒྱས་བཅོམ་ལྡན་འདས་རྣམས་ཀྱིས། སངས་རྒྱས་ཀྱི་ཆོས་རྣམས་ཀྱི་སྣོད་དུ་རིགས་ནས། དེའི་དྲུང་དུ་གཤེགས་ནས་བྱང་ཆུབ་ཀྱི་ལམ་ཡང་དག་པར་སྟོན་ཏོ། ། ཞེས་དང་། ཆོས་ཡང་དག་པར་སྡུད་པའི་མདོ་ལས། བྱང་ཆུབ་སེམས་དཔའ་དད་པ་ཕུན་སུམ་ཚོགས་པ་ལ་ལ་ནི། སངས་རྒྱས་མི་བཞུགས་ན་ཡང་ནམ་མཁའི་དཀྱིལ་དང་རྩིག་པ་དང་།
ཤིང་རྣམས་ལས་ཆོས་འབྱུང་ངོ་། ། བྱང་ཆུབ་སེམས་དཔའ་བསམ་པ་རྣམ་པར་དག་པ་ལ་ལ་ནི། རང་གི་ཡིད་ཀྱི་སྤྱོད་པ་ཉིད་ལས་གདམས་ངག་རྗེས་སུ་བསྟན་པ་ཐམས་ཅད་འབྱུང་ངོ་། ། ཞེས་དང་། ཆོས་ཀྱི་སྒོ་མཐའ་ཡས་པའི་མདོ་ལས། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ་འབྱུང་བ་ཆེན་པོ་བཞི་ནི་ནམ་མཁའི་དབྱེངས་ནས་འབྱུང་གི དེ་བཞིན་དུ་ཆོས་ཀྱི་སྒོ་མོ་མཐའ་ཡས་པ་ནི། སངས་རྒྱས་ཀྱི་ཐུགས་ཀྱི་གཏེར་ནས་འབྱུང་བ་ཡིན་ནོ། ། གཏེར་ཆེན་པོ་ལ་སྤྱོད་ཤེས་པར་བྱོས་ཤིག
ཆུ་ཀླུང་རོལ་བའི་མདོ་ལས། ང་ཡིས་བསྟན་པའི་ཆོས་ཀྱི་གཞུང་། ། ཐུགས་ནས་ཐུགས་ཀྱི་དཀྱིལ་དུ་སྦོས། ། ཡང་ན་ས་ཡི་སྙིང་བོར་བྱ། ། ཅིའི་ཕྱིར་མུ་སྟེགས་ཅན་མགོ་རྒོད། ། ངེས་དོན་དཀྲུགས་པར་གྱུར་ཏ་རེ། ། དེའི་ཕྱིར་ཆུ་ཀླུང་རྒྱུན་མི་གཅོད། ། ཅེས་དང་། མདོ་ལས། དོན་ལ་ངེས་པའི་གདེངས་རྙེད་ནས། །
སེམས་ལ་ཆོས་གཏེར་འབུམ་ཕྲག་284རྡོལ། ། ཞེས་དང་། གསང་བ་བསམ་གྱེས་མི་ཁྱབ་པའི་མདོ་ལས། སེམས་ཅན་གྱི་བསམ་པ་དང་མཐུན་པར་སྐད་མཐའ་ཡས་པས་་་་ཐེག་པ་མ་ལུས་པ་ཐམས་ཅད། སེམས་ཅན་གྱི་བསམ་པ་བཞིན་སྟོན་པའི་སྒྲ་འབྱུང་སྟེ། ནམ་མཁའ་ཇི་སྲིད་ཁྱབ་པར་གསུང་གི་སྒྲས་ཆོས་སྟོན་པ་ཡིན་ཏེ། ཞེས་དང་། སྤྱོད་འཇུག་ལས། ལུས་ཅན་ཀུན་གྱེས་བྱ་དང་ནི། ། ཤིང་དང་འོད་ཟེར་ཐམས་ཅད་དང་། །
ནམ་མཁའ་ལས་ཀྱང་ཆོས་ཀྱི་སྒྲ། ། རྒྱུན་མི་འཆད་པར་ཐོས་པར་ཤོག ། ཅེས་དང་། མདོ་དགོངས་འདུས་ལེའུ་ལྔ་བཅུ་པ་ལས། ད་ནི་དུས་གསུམ་བཞུགས་པ་ཡི། ། སངས་རྒྱས་ཀུན་གྱི་སྙིང་བོ་སྟེ། ། སྟོང་བར་སྦས་པའི་དོན་འདི་ལ། ། བརྡའ་དང་དཔེས་མཚོན་ལྡེ་མིག་གིས། ། མཉམ་ཉིད་རིག་པའི་གཏེར་སྒོ་དབྱེ། ། ཞེས་གསུངས་སོ། །
གཉིས་པ་རྒྱུད་ཀྱི་ལུང་ནི། ཡེ་ཤེས་གསལ་བའི་རྒྱུད་ལས། སུ་ཞིག་ཐུགས་ཀྱི་དཀྱིལ་འཁོར་དུ། ། གཏེར་དང་ལྡན་ནོ་ཁྱད་པར་ཆེ། ། ཞེས་དང་། སངས་རྒྱས་མཉམ་སྦྱོར་རིག་པའི་རྒྱུད་ལས། དུས་གསུམ་རྒྱལ་བའི་དགོངས་གཏེར་ནི། ། རྫ་ཤིང་སྣོད་ལ་ཡོངས་མི་བརྟེན། ། ཞེས་དང་། རིན་ཆེན་སྤུངས་པའི་རྒྱུད་ལས།
རྒྱུད་དོན་གནས་པའི་གཏེར་སྒོ་ཕྱེ། ། ནམ་མཁའི་མཛོད་གཏེར་ཉིད་ལོངས་སྤྱོད། ། ཅེས་དང་། རིན་ཆེན་རྩར་གྱི་རྒྱུད་ལས། ཕྱི་ནང་གྲགས་པའི་ད་ལ་ཀུན། ། ཆོས་ཀྱི་དབྱིངས་ཀྱི་གཏེར་ནས་285ཕྱུངས། ། ལྷ་སྔགས་ཆོ་ག་ལས་ཚོགས་དང་། ། ཐམས་ཅད་ཐམས་ཅད་དེ་བཞིན་འབྱུང་། ། ཞེས་དང་། ཡེ་ཤེས་གསང་བའི་རྒྱུད་ལེའུ་ལྔ་བ་ནས།
གསང་བའི་ད་ལ་ཡེ་ཤེས་གཏེར། ། མདོ་སྔགས་གཏེར་གྱི་མཛོད་འཛིན་ཅིང་། ། རིག་པའི་བསྟན་པ་སྒོགས་པའི་བདག ། ཅེས་དང་། འཇམ་དཔལ་གཏེར་གཏད་ལས། དམ་པ་མཆོག་གི་རང་གཏེར་སྩལ།། དབུལ་སེལ་གཏེར་ལྡན་སྐུ་དྲིན་ཆེ།། ཞེས་དང་། ཡེ་ཤེས་གསང་བའི་རྒྱུད་ལས། གསང་མཛོད་རིག་པ་ཐུགས་ཀྱི་གཏེར། །
བསྟན་པའི་སྤྱི་འགྲེལ་གསང་རྒྱུད་འདི། ། གུ་ལང་ལུང་གི་གསེར་ཟོ་རུ། ། སེང་གེའི་འོ་མ་བླུག་པ་བཞིན། ། སྙིང་གི་དཀྱིལ་དུ་སྦ་བར་གྱིས། ། ཞེས་དང་། ལུང་བསྐོར་དགུ་བའི་ལེའུ་བརྒྱད་པ་ནས། ཆོས་ཀྱི་དབྱིངས་ཀྱི་གབ་གཏེར་འབྱུང་། ། སྐུ་གསུམ་བསྟན་པ་དར་ཞིང་རྒྱས། ། བདེ་གཤེགས་རྒྱལ་བའི་དགོངས་གཏེར་འབྱུང་། ། ཆོས་སྒོ་མཐའ་ཡས་བསྟན་པ་རྒྱས། །
རིག་འཛིན་བླ་མའི་ཐུགས་གཏེར་འབྱུང་། ། མན་ངག་རྒྱ་མཚོའི་བསྟན་པ་རྒྱས། ། ཡིད་བཞིན་ནོར་བུའི་གཙུག་གཏེར་འབྱུང་། ། དགོས་འདོད་ཡིད་བཞིན་བསྟན་པ་རྒྱས། ། ཞེས་དང་། རིག་པ་རྒྱལ་པོའི་རྒྱུད་ལས་ཀྱང་། དུས་གསུམ་རྒྱལ་བའི་ཐུགས་གཏེར་ཡིན། ། རྫ་ཤིང་སྣོད་ལ་ཡོངས་མི་བརྟེན།། ཞེས་གསུངས་སོ། ། གསུམ་པ་གྲུབ་ཐོབ་གོང་མའི་རྣམ་ཐར་ལས་འབྱུང་ཚུལ་ནི།
རྒྱ་གར་དུ་ཏེ་ལོ་286པས་རྡོ་རྗེ་འཆང་དག་སྣང་ལ་ཞལ་གཟིགས་ནས་ཆོས་གསན་པ་དང་། མི་ཏྲི་པས་ཤ་ཝ་རི་པ་ཞལ་གཟིགས་ནས་ཕྱག་ཆེན་གསན་པ་དང་། ཞི་བ་ལྷས་འཇམ་དབྱངས་ཞལ་གཟིགས་ནས་བློ་སྒོང་གསན་པ་དང་། མི་ཏྲ་ཛྭ་ཀིས་ཐུགས་དམ་ལྷ་དྲུག་ཞལ་གཟིགས་ནས་ཁྲིད་དྲུག་གསན་པ་དང་། ཛ་ལརྙ་ར་པས་ཕག་མོ་ཞལ་གཟིགས་ནས་ཆོས་གསན་པ་དང་། མདོར་ན་རྒྱ་གར་གྱི་གྲུབ་ཆེན་ཕལ་ཆེར་གྱིས་ཡི་དམ་ལྷ་ལ་དབང་ལུང་གདམས་པ་གསན་པ་ཁོ་ན་མང་ལ། བོད་དུ་ཡང་ས་ཆེན་ཀུན་སྙིང་གིས་འཇམ་དབྱངས་ཞལ་གཟིགས་ནས་ཞེན་པ་བཞི་བྲལ་གྱི་ཁྲིད་ཀྱི་རྩ་ཚིག་གསན་པ་དང་། ཡང་འབི་རླ་བ་ཞལ་གཟིགས་ནས་གནང་བའི་ལམ་འབྲས་ཉེ་རྒྱུད་དང་། གཙང་པ་རྒྱ་རས་ཀྱིས་སངས་རྒྱས་རབས་བདུན་ཞལ་གཟིགས་ནས་རྟེན་འབྲེལ་ཁོ་བོ་ལུགས་ཀྱི་རྩ་ཚིག་གསན་པ་དང་། གྲུབ་ཐོབ་ཚེམ་བུ་པས་རྡོ་རྗེ་ཕག་མོ་ཞལ་གཟིགས་ནས་ཐུགས་རྗེ་ཆེན་པོའི་དམར་ཁྲིད་གསན་པ་དང་།
བོ་དོང་པ་རྟོགས་ལྡན་སངས་རྒྱས་མགོན་པོས་ཨོ་རྒྱན་ཞལ་གཟིགས་ནས་སེང་་་་་་་་གདོང་མའི་སྒྲུབ་སྐོར་རྒྱས་པར་གསན་པ་དང་། རྗེ་དུས་མཁྱེན་གྱིས་དག་སྣང་ལ་རྒྱལ་པོ་ཨི་ནྡྲ་ཟུ་ཏི་སོགས་གྲུབ་ཐོབ་བཞི་དང་་་་མཇལ་ཏེ། ཕག་མོ་ཞལ་བཞི་མ་སོགས་ཁྱད་ཆོས་མང་དུ་གསན་པ་དང་། རྗེ་། རྨ་པཀྵི་ལ་བེར་ནག་ཅན་སོགས་ཀྱིས་དངོས་སུ་287གསུངས་པའི་གདམས་པ་མང་པོ་དང་། རྗེ་རང་བྱུང་པས་ཨོ་རྒྱན་ཞལ་གཟིགས་ཏེ་མཁའ་འགྲོ་སྙིང་ཐིག་རྩ་གསུམ་དྲིལ་སྒྲུབ་སོགས་མང་དུ་གསན། གྲུབ་ཐོབ་ཨོ་རྒྱན་པས་ཕག་མོ་ཞལ་གཟིགས་ནས་ཨོ་རྒྱན་བསྙེན་སྒྲུབ་ཀྱི་རྩ་ཚིག་གསན་པ་དང་། འབྲི་ཁུང་པ་ཐམས་ཅད་མཁྱེན་པ་ཆོས་ཀྱི་གྲགས་པས་རས་ཆུང་པ་ཟླ་བ་དྲུག་ཏུ་འབྲལ་མེད་དུ་བཞུགས་པ་གཟིགས་ནས་མེ་ཏྲི་སྙན་བརྒྱུད་་་་་་་གསན་པ་དང་། མི་འཁྲུགས་པའི་ཞལ་གཟིགས་ནས་དབང་ལུང་གསན་པས་མི་འཁྲུགས་ཉེ་བརྒྱུད་དང་། རྗེ་རྒོད་ཚང་པས་ཕག་མོ་ཞལ་གཟིགས་ནས་མོས་གུས་ཕྱག་ཆེན་གྱི་འཁྲིད་གསན་པ་དང་།
དུས་ཕྱིས་ནམ་མཁའ་འཇིགས་མེད་ཀྱིས་འབྲས་མོ་གཤོང་དུ་ཕག་མོ་དང་ཐོད་འཕྲེང་སྡེ་ལྔ་ཞལ་གཟིགས་ནས། ཕག་མོའི་ཌཱ་མ་རུའི་སྒྲ་ལས་བྱུང་བའི་རིག་འཛིན་སྲོག་སྒྲུབ་ཅེས་གནམ་ཆོས་་་་་་་ཐུགས་གཏེར་ཡོངས་སུ་གྲགས་པ་དང་། དེ་བཞིན་དུ་གུ་རུ་ཆོས་དབང་དང་རཏྣ་གླིང་པ་འཇའ་ཚོན་པ་སོགས་ལ་ཡང་ཨོ་རྒྱན་་་་་་རིན་པོ་ཆེ་སོགས་ཀྱིས་དངོས་ཉམས་རྨི་ལམ་དུ་གསུངས་པའི་་་་་་་སྙན་བརྒྱུད་ཀྱི་སྐོར་ཤིན་ཏུ་མང་པོ་ཡོད་པ་ཡིན་པས། དེས་ན་ཆོས་འདི་ཡང་སྔོན་གྱི་ལོ་རྒྱུས་དེ་རྣམས་དང་མཚུངས་པའི་ཇེ་་་་་་ཚོམ་མེད་པ་ལགས་སོ། ། དེ་ལྟ་བུ་ནི་སྔོན་དུས་དང་བསྐལ་པ་བཟང་དུས་ཡིན་གྱི། ད་ནི་དུས་སྙིགས་པས་དེ་ལྟ་བུ་མི་འབྱུང་288ངམ་སྙམ་ན། ཆོས་སྤྱོད་ཐམས་ཅད་མངོན་པར་རྟོགས་པའི་རྒྱུད་ལས། དཔེར་ན་མར་མེ་འཆི་ཁ་རུ། ། འོད་ནི་གསལ་བར་འབྱུང་བར་འགྱུར། ། དེ་བཞིན་ང་ཡི་བསྟན་པ་ཡང་།
ནུབ་ཁར་ཟབ་མོའི་ཆོས་དར་འགྱུར། ། ཞེས་དང་། པདྨ་བཀའ་ཐང་ལས། མི་ཐོག་རེ་སོང་གཏེར་སྟོན་རེ་རེ་འབྱུང་། ། ཞེས་དང་། ཨོ་རྒྱན་ཆེན་པོས་ལུང་བསྟན་ཀུན་གསལ་མེ་ལོང་ལས། ཇི་སྲིད་སངས་རྒྱས་བསྟན་པ་མ་རྫོགས་པར། ། ཟབ་མོའི་གཏེར་གྱེ་བསྟན་པ་ག་ལ་རྫོགས། ། ཇི་སྲིད་སེམས་ཅན་ལས་སྤྱོད་མ་ཟད་པར། ། པདྨ་འབྱུང་གནས་ཐུགས་རྗེ་ག་ལ་རྫོགས། །
ཇི་སྲིད་ལས་འཕྲོ་ཅན་རྣམས་མ་རྫོགས་པར། ། གསང་སྔགས་ཟབ་མོའི་ཆོས་རྣམས་ག་ལ་རྫོགས། ། ཞེས་དང་། པདྨ་གླིང་པའི་ལུང་བསྟན་ལས། དུས་ཤིན་ཏུ་སྙིགས་མ་ལུང་བསྟན་སྐབས། དེ་དུས་ལུང་བ་རེ་ན་གཏེར་སྟོན་སྤྲུལ་སྐུའོ། ། དཔེར་ན་སྤང་ལ་ཤ་མོ་ནང་བརྡོལ་འབྱུང་། ། ཞེས་དང་། གཏེར་ཁ་རྙིང་བ་ལྷ་འབུམ་གྱི་གཏེར་ཁ་ལས། དུས་ད་ལྟའི་དུས་འདི་གསལ་བར་ལུང་བསྟན་པའི་སྐབས་ཨོ་རྒྱན་གྱི་སྤྲུལ་པ་མང་པོ་འབྱུང་ཞིང་གཏེར་ཐམས་ཅད་བརྡོལ་བ་དང་།
ཨོ་རྒྱན་པདྨ་དང་ཐུགས་རྗེ་ཆེན་པོའི་བསྟན་པ་དར་བར་ལུང་བསྟན་ཏོ། ། དེ་ལྟར་གོ་ཞིང་ཐོས་ཀྱང་དད་པ་མི་སྐྱེ་ན་ནི། ཨོ་རྒྱན་རིན་པོ་ཆེ་དང་དེའི་ཆོས་ལ་ལས་འཕྲོ་མེད་པ་ཡིན་ཏེ། བདེ་མཆོག་ཉུང་ངུའི་289རྒྱུད་ལས། མོས་པ་སྒྱུ་མའི་སེམས་ཅན་ལ། ། སྤྱོད་པ་སྣ་ཚོགས་སྟོན་མཛད་དེ། ། སྣ་ཚོགས་ཚུལ་གྱིས་གདུལ་བྱ་ལ། ། ཐབས་ནི་སྣ་ཚོགས་སྟོན་པ་སྟེ། ། ཟབ་མོའི་ཆོས་ནི་སྟོན་པ་ལ། ། གལ་ཏེ་མོས་པར་མ་གྱུར་ཀྱང་། །
སྨད་པ་རུ་ནི་མི་བྱ་སྟེ། ། ཆོས་ཉིད་བསམ་མི་ཁྱབ་དྲན་བྱ། ། ཞེས་པ་ལྟར་སྨད་མི་རུང་སྟེ། རྣམ་སྣང་མངོན་བྱང་གི་རྒྱུད་ཕྱི་མ་ལས། བདག་གི་སེམས་ཀྱི་གནས་གཏན་ལ་མ་ཕེབས་པར་འཁྲུལ་ནས་འདི་སྐད་དུ། འདི་ནི་སངས་རྒྱས་ཀྱིས་གསུངས་པ་མ་ཡིན་གྱི། འདི་དག་ནི་རང་བཟོ་ཅན་གྱིས་བྱས་པ་ཡིན་ནོ། ། ཞེས་ཟེར་བ་དག་འབྱུང་བར་འགྱུར་རོ། ། གསང་བའི་བདག་པོ། མི་བླུན་པོ་དེ་དག་ནི་འགྲོ་བ་གཉིས་སུ་འགྲོ་བར་རིགས་པར་བྱ་སྟེ།
གཉིས་གང་ཞེ་ན། སེམས་ཅན་དམྱལ་བ་དང་དུད་འགྲོའོ། ། ཞེས་དང་། འཇམ་དཔལ་རྩ་རྒྱུད་ལས། གང་ཞིག་ཆོས་མཆོག་གཙོ་བོ་འདི། ། རྒྱལ་བའི་མཆོད་པའི་ཆོས་ཀྱི་མཛོད། ། ས་སྟེང་མིས་ནི་སྤངས་བྱེད་པ། ། དེ་ནི་མནར་མེད་དམྱལ་བར་འགྲོ། ། ཞེས་དང་། ཡུམ་རྒྱས་པ་ལས་ཀྱང་།
ཆོས་སྤངས་པའི་འབྲས་བུས་ངན་འགྲོ་མཐའ་མེད་དུ་འཁྱམས་ཚུལ་རྒྱ་ཆེར་གསུངས་པ་ཡིད་ལ་་་་་་་བྱས་ཏེ། ངག་བསྡམས་ཏེ་རང་རང་རྣམས་བསྲུང་བར་བྱས་ནས། རང་གིས་རང་ངན་སོང་དུ་བསྒྱུར་བར་མི་བྱ་བ་གལ་ཆེའོ། ། དེས་ན་ཆོས་འདི་ནི་ཤིན་ཏུ་ཟབ་ཅིང་ངོ་མཚར་དུ་མས་ཁྱད་པར་290འཕགས་ཏེ། ཐུགས་རྗེ་ཆེན་པོས་དངོས་སུ་གསུངས་པའི་བཀའ་དྲི་མ་མེད་པ། ཁ་གསར་པ་མན་ངག་སྣོན་བྲིས་མ་ཁྱེར། བརྒྱུད་པ་ཐག་རུལ་དུ་མ་སོང་བར་བརྒྱུད་པ་ཉེ། མཁའ་འགྲོའི་ཁ་རླངས་མ་ཡལ་དུས་ད་ལྟ་བ་ལ་དགོངས་པའི་ཆོས་ཡིན་པས་བྱིན་རླབས་་་་་་ཕན་ཡོན་ཁྱད་པར་དུ་འཕགས་པ་འདི་ལྟ་བུ་ཞུས་ཆོག་པ་ནི་ཚེ་་་་སྔོན་ཚོགས་བསགས་ཤིང་སྨོན་ལམ་རྣམ་པར་དག་པ་ལས་བྱུང་བ་ཡིན་པས། ཐེ་ཚོམ་མེད་པའི་དད་པ་དང་མོས་གུས་བསྐྱེད་མཛོད་ཅིག ། ཅེས་གསུངས་སོ། །
རྗེ་བཙུན་ཆོས་ཀྱི་རྡོ་རྗེས་མཛད་པའི་ནོར་བུ་ཀེ་ཏ་གའི་བྱེ་དོར་ལས། ཡང་ཀེ་ཏ་གར། ཟབ་ཆོས་བཀའ་རྒྱ་ཅན་དང་། ས་ཆོས་རྡོ་ཆོས། གནམ་ཆོས་གཏེར་ཆོས་སུ་གྲགས་པ་གང་དང་གང་ཟོག་པོ་མཁན་ཛུན་མས་སྦྱར་བ། ཞེས་པ་ནས་ཁྱེ་ལྟོགས་ཟས་ཡིན་མིན་གཙང་མི་གཙང་གང་ལ་ཕྲད་པ་་་་་་བཞིན་དུ་ཚམ་ཚོམ་མེད་པར་ལེན་མི་རིགས་ཏེ། ཞེས་སྤྱི་གཏམ་ཞིག་གསུངས་པ་ལ་འདི་སྐད་གསོལ་བར་བྱའོ། ། ཟབ་ཆོས་བཀའ་རྒྱ་ཅན་ནི་དགེ་ལུགས་པ། ས་སྐྱ། བཀའ་བརྒྱུད་ཐམས་ཅད་ལ་ཡོད་ཅིང་།
རྒྱལ་བ་རྡོ་རྗེ་འཆང་རང་གིས་བཀའ་རྒྱ་མཛད་པའི་ཟབ་ཆོས་ཀྱང་ཆེས་མང་བས། གསུང་དེ་ཧ་ཅང་ཐལ་ཆེ་བར་སེམས། གནམ་ཆོས་ཐམས་ཅད་རྫུན་མ་ཡིན་ན་སྤང་གོང་ཕྱག་རྒྱ། ལྷ་ཐོ་ཐོ་རིའི་དུས་སུ་གནམ་ལས་བབས་པའི་ཆོས་ཡིན་291པ་ལ། དེ་ནི་གཞུང་འདི་ན་རྣམ་དག་གི་གྲས་སུ་བཞག་འདུག་པས། གནམ་ཆོས་ཀྱི་མཚན་གཞི་དྲག་ཤོས་དེ་དག་པར་འཇོག་ན། མ་དག་པའི་གནམ་ཆོས་གཞན་ལོ་བརྒྱར་བཙལ་ཀྱང་མི་རྙེད་དོ། ། ས་ཆོས་རྡོ་ཆོས་ཟེར་བའི་ཐ་སྙད་སུ་ལའང་མ་གྲགས་པས། ས་ལས་ཐོན། བྲག་ལས་འཐོན་ཟེར་བ་ཡོད་ཀྱང་དེ་ཐམས་ཅད་གཏེར་ཆོས་ཡིན་པས་སོ་སོར་སྨོས་མི་དགོས་ཤིང་།
དེ་དག་ཀྱང་ཟོག་པོ་རྫུན་མས་སྦྱར་བར་མ་ངེས་ཏེ། འཇམ་དཔལ་རྩ་རྒྱུད་ལས། ཕྱི་མ་དེ་ཚེ་དུས་དག་ཏུ། ། དགེ་སློང་དགྲ་བཅོམ་ཞེས་བྱ་བ། ། ཞེས་པ་ནས། སྔོན་ནི་ངས་ནི་གང་བཤད་པའི། ། ཐེག་པ་ཆེན་པོའི་མདོ་སྡེ་ཡང་། ། དེ་ཡི་ཚེ་ན་བུམ་པ་ལས། ། དཀའ་ཐུབ་ཆེན་པོ་འདྲེན་པར་བྱེད། ། གླེགས་བམ་དེ་ལ་དེས་བལྟས་ནས། །
དེ་ལ་སྔགས་ནི་ཟློས་པ་ན། ། ཞེས་ལུང་བསྟན་པ་བཞིན། དགེ་སློང་དགྲ་བཅོམ་པར་གྲགས་པས་བུམ་བ་བཟང་བོ་ཞིག་ནས་མདོ་ལ་སོགས་པའི་ཆོས་གང་འདོད་བཏོན་ནས། ཉམས་སུ་བླངས་པའི་ལོ་རྒྱུས་ཀྱང་ཆོས་འབྱུང་མང་པོར་འབྱུང་། མདོ་སྡེ་མཛངས་བླུན་དུ་ཁྱིམ་བདག་ཅིག་གིས་ཁྱིམ་གྱི་ཀ་བ་ལས་བསྙེན་གནས་ཡན་་་་་་ལག་བརྒྱད་པའི་ཆོ་ག་ཐོན་པའི་ལོ་རྒྱུས་ཀྱང་སྣང་བའི་ཕྱིར་རོ། ། སྐལ་བ་དང་ལྡན་པ་དག་ལ་ས་རྡོ་རི་བྲག་གང་ནས་ཀྱང་དམ་་་་་་་པའི་ཆོས་ཀྱི་བདུད་རྩི་འབྱུང་བ་ཡིན་ཏེ། བསོད་ནམས་ཐམས་292ཅད་སྡུད་པ་ཏིང་ངེ་འཛིན་གྱི་མདོ་ལས། དྲི་མ་མེད་པའི་གཟི་བརྗེད། ཆོས་འདོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་བསམ་པ་ཕུན་སུམ་ཚོགས་པ་གུས་པ་དང་བཅས་པ་་་་་་་་་རྣམས་ནི། འཇིག་རྟེན་གྱི་ཁམས་གཞན་ན་འདུག་ཀྱང་སངས་རྒྱས་བཅོམ་ལྡན་འདས་རྣམས་ཀྱི་ཞལ་སྟོན་པར་མཛད་ཅིང་ཆོས་ཀྱང་ཐོས་པར་མཛད་དོ། །
དྲི་མ་མེད་པའི་གཟི་བརྗིད། ཆོས་འདོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ཆོས་གཏེར་རི་དང་རི་སུལ་དང་ཤིང་གི་ནང་ན་བཅུག་པ་་་་་་དག་ཡོད་དེ། གཟུངས་དང་ཆོས་ཀྱི་སྒོ་མཐའ་ཡས་པ་གླེགས་བམ་དུ་བྱས་ཏེ། བྱས་པ་དག་ཀྱང་ལག་ཏུ་འོང་བར་འགྱུར་རོ། ། ཞེས་གསུངས་པས་སོ། ། གཏེར་ཆོས་ཐམས་ཅད་ཟོག་པོ་རྫུན་མས་བྱས་པར་གསུངས་པ་ཅུང་ཟད་རྩིང་སྟེ། ཞི་བྱེད་ཀྱི་རྒྱུད་རྣམས་དུར་ཁྲོད་དཔལ་གྱི་རྒྱུ་སྐར་རོལ་བ་ནས་ཕ་དམ་པས་གདན་དྲངས་པ་དང་། མ་ཧཱ་མ་ཡའི་རྒྱུད་ཨོ་རྒྱན་གྱེ་ཡུལ་ནས་ཀུ་ཀུ་རཱི་བས་ཕྱུངས་པ་དང་། རྫོགས་རིམ་རླུང་སེམས་དབྱེར་མེད་རྡོ་རྗེ་གདན་ནས་ཕྱུངས་པ་དང་། སེང་གདོང་མའི་སྒྲུབ་བསྐོར་རྡོ་རྗེ་གདན་གྱེ་ཤར་ཕྱོགས་ཕ་བོང་གཡག་འདྲ་བའི་འོག་ནས་བླ་མ་རྡོ་རྗེ་གདན་པ་དང་།
བཱ་རི་ལོ་ཙཱ་པས་ཕྱུངས་པ་དང་། ཀུ་རུ་ཀུ་ལླེའི་སྒྲུབ་བསྐོར་འགའ་ཞིག་རྡོ་རྗེ་གདན་གྱི་བྱང་ཕྱོགས་ལྷ་མོ་དུད་སོལ་་་་་་293མའི་ནུ་འབུར་ན་ཡོད་པ་སྒྲོལ་མས་ལུང་བསྟན་ཏེ། བླ་མ་གཉལ་ལོ་ཙཱ་པས་ཕྱུངས་པ་དང་། ལྷ་སའི་དཀར་ཆག་ཀ་བ་བུམ་པ་ཅན་ནས་ཇོ་བོ་རྗེས་ཕྱུངས་པ་དང་། ཕན་གནོད་ལས་ཚོགས་ཀྱི་སྐོར་འགའ་ཞིག་ཀ་བ་ཤིང་ལོ་ཅན། སྦྲུལ་མགོ་ཅན། སེང་མགོ་ཅན་རྣམས་ན་ཡོད་པ། བླ་མ་ཞང་དང་ཇོ་གདན་དཀོན་མཆོག་གྲགས་གཉིས་ཀྱིས་སྣ་འགའ་ཙམ་ཕྱུངས་པ་དང་། རོ་སྙོམས་སྐོར་དྲུག་ཏི་ཕུ་པའི་ལུང་བསྟན་བཞིན་རས་ཆུང་པས་ལྷོ་བྲག་མཁར་ཆུར་་་་་་་སྦས་པ་ཕྱིས་སུ་འགྲོ་མགོན་གཙང་བ་རྒྱ་རས་ཀྱིས་གཏེར་ནས་་་་་་བཏོན་པ་དང་། སེམས་ཁྲིད་ཡིད་བཞིན་ནོར་བུ་རྗེ་དྭགས་པོ་རིན་པོ་ཆེ་དང་།
སྐྱེས་བུ་ཡེ་ཤེས་རྡོ་རྗེ་དཔོན་སློབ་གཉིས་ཀྱིས་མཚོ་མཎྜལ་ནག་པོ་ལ་གཏེར་དུ་སྦས་པ། དྭགས་བརྒྱུད་པ་དུང་ཚོ་རས་པ་རིན་ཆེན་བཟང་བོས་གཏེར་ནས་བཏོན་པ་དང་། རྣམ་སྲས་ཀྱི་སྒྲུབ་སྐོར་འགའ་ཞིག་བྱ་རྒོད་གཤོང་ནས་གཉལ་བ་ཉི་མ་ཤེས་་་་་་རབ་ཀྱིས་ཕྱུངས་པ་དང་། པུ་ཏྲ་མིང་སྲིང་གི་སྒྲུབ་སྐོར་བསམ་ཡས་ནས་ལྷ་བཙུན་བྱང་ཆུབ་འོད་ཀྱིས་ཕྱུངས་པ་སོགས་རྙིང་མ་ཁོ་ནར་མ་ཟད། རྒྱ་གར་དང་བོད་ཀྱི་གྲུབ་མཐའ་ཐམས་ཅད་ལ་ཡོད་ལ། རང་རེ་དགེ་ལྡན་པ་ལ་ཡང་། སྲད་རྒྱུད་ཀྱི་མགོན་ཁང་དུ་འདུལ་ནག་པ་དཔལ་ལྡན་བཟང་བོས་གཏེར་དུ་སྦས་པའི་་་་་་་ཆོས་རྒྱལ་གྱི་ལས་ཚོགས་འགའ་ཞིག་རྒྱུད་ཆེན་སངས་རྒྱས་རྒྱ་་་་་་་294མཚོས་བཏོན་པ་དང་། ཀུན་མཁྱེན་འཇམ་དབྱངས་བཞད་པས་ཀྱང་གཏེར་ལུང་ནས། མ་ཅིག་གི་ལུང་བསྟན་དང་གཏེར་རྫས་བཞེས་པ་དགོངས་པར་མངའ་བ་ལྟར་ལགས། ཁྲི་ཆེན་ངག་དབང་མཆོག་ལྡན་པའི་མནལ་ལམ་དུ།
རྗེ་བཅུན་ཙོང་ཁ་པ་ཆེན་པོ་དགུང་ལོ་བཅོ་ལྔ་བཞེས་པའི་ཚོད་ཙམ་ལ་རྒྱ་རས་བཟང་པོའི་ན་བཟའ་གསོལ་བ་ཞིག་གིས། བྱ་ཁྱུང་དགོན་པའི་མཆོད་རྟེན་གྱི་སྟེང་ན་གཏེར་འགའ་ཞིག་འདོན་རྒྱུ་ཡོད་ཚུལ་གྱི་བཀའ་ཕེབས་པ་བྱུང་ནའང་། ཁྲི་ཆེན་མདོ་ཁམས་སུ་མ་ཕེབས་པས་གཏེར་བཞེས་རྒྱུ་མ་བྱུང་འདུག དཔལ་མཆོག་གི་རྒྱུད་ལས་ཀྱང་། རྒྱུད་དང་རྒྱུད་ཀྱི་རྒྱལ་པོ་གང་། ། ཕྱག་ན་རྡོ་རྗེ་ཁྱོད་ཉིད་ཀྱིས། ། གཏེར་ནས་གཏེར་དུ་ཕྱུངས་ཤིང་སྩལ། ། ཅེས་གསུངས་པས། གཏེར་ཆོས་ཐམས་ཅད་རྙིང་ཆོས་དང་། གཏེར་ཆོས་འདོན་མ།
བན་ཐམས་ཅད་ཟོག་པོ་རྫུན་མ་ཡིན་མི་དགོས་པ་འདྲ་ལགས་གསུངས། སྔོན་རྒྱ་གར་གྱི་རྒྱལ་པོ་ཛའི་ཕོ་བྲང་སྟེང་དུ་གསེར་གྱི་གླེགས་བམ་གྱིས་ཆར་བབས་པ། ཁོང་གིས་མགོ་ཐོག་ཏུ་བཞག་ནས་གསོལ་བ་བཏབས་པའི་བྱིན་རླབས་ཀྱིས་ཚིག་དོན་ཐམས་་་་་ཅད་ཐུགས་ལ་ཤར། འཁོར་རྣམས་ལ་བསྟན་པར་རྒྱལ་པོ་འཁོར་བཅས་སངས་རྒྱས་པར་གསུངས། སྔོན་བོད་ཀྱི་ལྷ་ཐོ་ཐོ་རི་གཉན་བཙན་གྱི་དུས་སྤང་གོང་ཕྱག་རྒྱ་པ། ཚིརྙ་མཎིའི་བརྐོས་295ཕོར་གསེར་གྱི་མཆོད་རྟེན། མདོ་སྡེ་ཟ་མ་ཏོག་གི་སྙིང་བོ་ཡི་གེ་དྲུག་མ་རྣམས་མཁའ་ལས་བབས་པ་མཆོད་པར་མཛད་པས། དགུང་ལོ་བརྒྱ་དང་ཉི་ཤུ་རྩ་གཅིག་བཞུགས་ཏེ་བསྟན་པའི་དབུ་བརྙེས། དེ་བཞིན་དུ་གཏེར་སྟོན་མི་འགྱུར་རྡོ་རྗེའི་གནམ་ཆོས་ཐུགས་གཏེར་སོགས་ཕྱིས་སུ་འབྱུང་བ་རྣམས་ལ་ཡང་དད་ཅིང་་་་གུས་པས་ཉམས་སུ་བླངས་ན་རྒྱུད་ལ་ཕན་ཐོགས་པར་འགྱུར་་་་་་་བས་དེ་ལུགས་གྱིས། གལ་ཏེ་ཉམས་སུ་མ་ལོན་ཀྱང་དག་སྣང་སྦྱོང་བ་མ།
ན་ངག་མཆོག་གོ ། ཏིང་འཛིན་རྒྱལ་པོ་ལས། བྱང་ཆུབ་སེམས་དཔའ་སེམས་དཔའ་ཆེན་པོ་དགོན་པ་ན་གནས་པས་ནི། སངས་རྒྱས་ཀྱི་གཏེར་རྙེད་པར་འགྱུར། ཡེ་ཤེས་ཀྱི་གཏེར་རྙེད་པར་འགྱུར། སྔོན་གྱི་མཐའ་དང་། ཕྱི་མའི་མཐའ་དང་། ད་ལྟར་བྱུང་བ་ཤེས་པའི་གཏེར་རྙེད་པར་འགྱུར་རོ། ། གཞོན་ནུ་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོས་སངས་་་་་རྒྱས་ཀྱི་གཏེར་རྙེད་པར་འགྱུར་ཞེ་ན། གཞོན་ནུ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་དབེན་པ་ན་སྤྱོད་ཅིང་དགོན་པར་གནས་ན་མངོན་པར་ཤེས་པ་ལྔ་འཐོབ་སྟེ།
ལྔ་ག་ཞེ་ན་འདི་ལྔ་སྟེ། ལྷའི་མིག་དང་། ལྷའི་རྣ་བ་དང་། ཕ་རོལ་གྱེ་སེམས་ཤེས་པ་དང་། སྔོན་གྱི་གནས་རྗེས་སུ་དྲན་པ་དང་། རྫུ་འཕྲུལ་གྱི་ཡུལ་ཏེ། གཞོན་ནུ་མངོན་པར་ཤེས་པ་འདི་ལྔ་འཐོབ་པར་296འགྱུར་རོ། ། དེས་མི་ལས་འདས་པའི་ལྷའི་མིག་གིས། ཤར་ཕྱོགས་ཀྱི་སངས་རྒྱས་བཅོམ་ལྡན་འདས་གྲངས་མེད་དཔག་ཏུ་མེད་པ་་་་རྣམས་མཐོང་ངོ་། ། དེ་བཞིན་དུ་ལྷོ་དང་ནུབ་དང་བྱང་ཕྱོགས་ཀྱི་སངས་རྒྱས་བཅོམ་ལྡན་འདས་གྲངས་མེད་དཔག་ཏུ་མེད་པ་་་་རྣམས་མཐོང་སྟེ།
དེ་སངས་རྒྱས་མཐོང་བ་དང་མི་འབྲལ་བར་འགྱུར་རོ། ། གཞོན་ནུ་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོས་སངས་རྒྱས་ཀྱི་གཏེར་རྙེད་པ་ཡིན་ནོ། ། གཞོན་ནུ་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་ཀྱི་གཏེར་རྙེད་པ་ཡིན་ཞེ་ན། སངས་རྒྱས་བཅོམ་ལྡན་འདས་དེ་དག་ཕྱོགས་བཅུ་ན་ཆོས་ཅི་སྟོན་པ་དེ་ཡང་བྱང་ཆུབ་སེམས་་་་་་་་་དཔའ་སེམས་དཔའ་ཆེན་པོས་ལྷའི་རྣ་བའི་ཁམ་ས་ཀྱིས་ཐོས་ཏེ། དེ་ཆོས་ཉན་པ་དང་མི་འབྲལ་བར་འགྱུར་རོ། ། གཞོན་ནུ་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཀྱི་གཏེར་་་་རྙེད་པ་ཡིན་ནོ། ། གཞོན་ནུ་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོས་ཡེ་ཤེས་ཀྱི་གཏེར་རྙེད་པ་ཡིན་ཞེ་ན། གཞོན་ནུ་བྱང་ཆུབ་སེམས་དཔའ་སེམས་དཔའ་ཆེན་པོ་ཡེ་ཤེས་དེ་དང་ལྡན་པས་ཆོས་ཐམས་ཅད་འཛིན་ཏེ། ཀུན་བཟུང་ནས་མི་བརྗེད་ཅིང་སེམས་ཅན་རྣམས་ལ་ཆོས་སྟོན་ཏེ། གང་གི་དོན་གང་ཡིན་པ་དེ་ཡང་རབ་ཏུ་ཤེས་སོ། །
གཞོན་ནུ་དེ་ལྟར་ན་བྱང་ཆུབ་297སེམས་དཔའ་སེམས་དཔའ་ཆེན་པོས་ཡེ་ཤེས་ཀྱི་གཏེར་རྙེད་པ་་་་ཡིན་ནོ། ། གཞོན་ནུ་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོས་སྔོན་གྱི་མཐའ་དང་། ཕྱི་མའི་མཐའ་དང་། ད་ལྟ་བྱུང་བ་ཤེས་པའི་གཏེར་རྙེད་པ་ཡིན་ཞེ་ན། དེས་མངོན་པར་ཤེས་པས་འདས་པ་དང་། མ་འོངས་པ་དང་། ད་ལྟར་བྱུང་བའི་སེམས་ཅན་ཐམས་ཅད་ཀྱི་སེམས་དང་སྤྱོད་པ་ཤེས་པར་འཇུག་སྟེ། གཞོན་ནུ་དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོས་སྔོན་གྱི་མཐའ་དང་། ཕྱི་མའི་མཐའ་དང་། ད་ལྟར་འབྱུང་བར་ཤེས་པའི་གཏེར་རྙེད་པ་ཡིན་ནོ། །
གཞོན་ནུ་མདོར་ན་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟ་བུའི་ཆོས་ལ་གནས་པ་ནི་སངས་རྒྱས་ཀྱི་ཆོས་ཐམས་ཅད་འཐོབ་པར་འགྱུར་ཏེ། དེ་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་ཀྱང་མ་ཡིན་ན། ཕ་རོལ་རྒོལ་བ་ཐམས་ཅད་ལྟ་ཅི་སྨོས། དེ་ལ་ནི་འདི་སྐད་ཅེས་བྱ་སྟེ། མཁས་པས་རྟག་ཏུ་དགོན་གནས་ཏེ། ། སངས་རྒྱས་གཏེར་དང་ཆོས་ཀྱི་གཏེར། ། ཡེ་ཤེས་གཏེར་དང་མངོན་མཐོའི་གཏེར། ། མངོན་ཤེས་ལྔ་ཡང་མྱུར་དུ་འཐོབ། ། ཅེས་དང་། ཆོས་ཡང་དག་པར་སྡུད་པའི་མདོ་ལས།
ཀུན་དགའ་བོ། གང་གི་ཆོས་ཡོངས་སུ་གནས་པར་བྱ་བའི་ཕྱིར། ཆོས་ཀྱི་རྣམ་གྲངས་འདི་དག་གླེགས་བམ་ལ་བྲིས་ཏེ་གཏེར་དུ་་་་་་298སྦས་ནས་མཆོད་ན། དེའི་དེ་ཉིད་ཐོབ་པ་བཅུ་འཐོབ་སྟེ། གང་ཞེ་ན། སངས་རྒྱས་ཀྱི་སྤྱན་རབ་ཏུ་ཐོབ་པ་སངས་རྒྱས་མཐོང་བའི་གཏེར་དང་། ལྷའི་རྣ་བ་རབ་ཏུ་ཐོས་པས་ཆོས་ཉན་པའི་གཏེར་དང་། ཕྱིར་མི་ལྡོག་པའི་དགེ་འདུན་རབ་ཏུ་ཐོབ་པས་དགེ་འདུན་མཐོང་བའི་གཏེར་དང་། རིན་པོ་ཆེའི་ལག་པ་རབ་ཏུ་ཐོབ་པས་ཟད་མི་ཤེས་པའི་གཏེར་དང་། མཚན་དང་དཔེ་བྱད་ཡོངས་སུ་ ་རྫོགས་པས་གཟུགས་ཀྱི་གཏེར་དང་།
གཡོག་མི་བྱེད་པས་གཡོག་གི་གཏེར་དང་། སྤོབས་པ་རབ་ཏུ་ཐོབ་པས་དམ་པའི་གཏེར་དང་། ཕས་ཀྱི་རྒོལ་བ་ཚར་གཅོད་པས་མི་འཇིགས་པའི་གཏེར་དང་། སེམས་ཅན་རྣམས་ཉེ་བར་འཚོ་བས་འཚོ་བ་བསོད་ནམས་ཀྱི་གཏེར་དང་། ཞེས་སོགས་དང་། རྒྱ་ཆེར་རོལ་བ་ལས། བརྗོད་པ་མེད་པ་དྲན་པའི་གཏེར་དང་། བློ་གྲོས་རབ་ཏུ་འབྱེད་པས་བློ་གྲོས་ཀྱི་གཏེར་དང་། མདོ་སྡེ་ཐམས་ཅད་ཀྱི་རྣམ་ངེས་ཁོང་དུ་ཆུད་པས་རྟོགས་པའི་གཏེར་དང་། ཐོས་པ་ཐམས་ཅད་ཀུན་ཏུ་འཛིན་པས་གཟུངས་ཀྱི་གཏེར་དང་།
ལེགས་པར་བཤད་པས་སེམས་ཅན་ཐམས་ཅད་ཚིམ་པར་བྱེད་པས་སྤོབས་པའི་གཏེར་་་་་དང་། དམ་པའི་ཆོས་ཡོངས་སུ་བསྲུང་བ་ཆོས་ཀྱི་གཏེར་དང་། དཀོན་མཆོག་གསུམ་གྱི་རིགས་རྒྱུད་མི་གཅོད་པས་བྱང་ཆུབ་ཀྱི་་་་སེམས་དང་། མི་སྐྱེ་བའི་ཆོས་ལ་གྲུབ་པ་བསྒྲུབ་པའི་གཏེར་ཏེ། 299གཏེར་ཆེན་པོ་བརྒྱད་ཐོབ་པར་འགྱུར་རོ་གསུངས། མཁྱེན་བརྩེ་རིན་པོ་ཆེའི་ཞལ་ནས། དེ་ལ་གཅིག་གིས་གཏེར་ཟེར་བའི་ཕྱོགས་ཐམས་ཅད་ལ་སྒྲོ་སྐུར་བྱེད་པ་ནི། ལྕེ་ལ་ཐོང་བཤོལ་ལྔ་བརྒྱས་རྨོ་བའི་ལས་ཡིན་ནོ་ཞེས་དང་། ཁ་ཅིག་ཆོས་གཏེར་ཟེར་བ་མི་འཐད་པར་འདོད་པ་ནི་ཤིན་ཏུ་སྙིང་རྗེ་བའི་གནས། མདོའི་ཕྱོགས་ནས་ཀྱང་གང་ཟག་མཐོན་པོ་ལ་གནས་པས་ཆོས་ཀྱི་་་་་་་་་་གཏེར་རྙེད་པར་བཤད་པའི་ཕྱིར་དང་།
ཞེས་དང་། སངས་རྒྱས་གླིང་པའི་གཏེར་ཁ་ལས། ཇི་སྲིད་སངས་རྒྱས་བསྟན་པ་མ་རྫོགས་པར། ། དེ་སྲིད་གཏེར་གྱིས་འགྲོ་བ་དཔག་མེད་འདྲེན། ། དེ་ཕྱིར་གཏེར་ལ་དད་དང་གུས་པར་གྱེས། ། ཞེས་དང་། ཆོས་རྒྱལ་རིན་ཆེན་ཕུན་ཚོགས་ཀྱིས། ཁོ་བོའི་རྡོ་རྗེ་སློབ་དཔོན་མངའ་རིས་པཎ་ཆེན་དེས། ཆོས་ཀྱི་ཟབ་གནད་རྣམས་ཀྱི་རྒྱུད་པ་དང་། ཆོས་ལ་སེལ་མེད་ཅིང་།
མཁའ་འགྲོའི་ཁ་རླངས་ཆིལ་ལེ་བ་གཏེར་མ་ཡིན་པས། གཏེར་ཆོས་ཚད་ལྡན་ལྟར་བྱེད་དགོས་གསུངས། བཀའ་གདམས་བུ་ཆོས་ཀྱི་ལྷའི་རྒྱལ་པོའི་སྐྱེས་རབས་ཀྱི་སྐབས། ཇོ་བོའི་ཞལ་ནས། ད་བོད་དུའང་ཡུན་རིང་བོ་སོང་བས་གདུལ་བྱ་སྐལ་བ་དང་ལྡན་པ་དག་ནི། རང་རང་དང་འཚམ་པའི་ཆོས་བསྟན་ནས་ལམ་ལ་བཀོད། ད་རེ་ཞིག་བོད་ན་ངའི་གདུལ་བྱ་ཙམ་མེད། འདི་ཐམས་ཅད་ཀྱང་རྒྱལ་བ་རྒྱ་མཚོ་ཁོ་300རང་གི་ཞིང་ཁམས་ཡིན། སྔར་ཡང་རྒྱལ་རབས་ཐམས་ཅད་གཏེར་ཡིག་ཏུ་བཀོད་པ་ལས། བཤད་་པ་དང་བཅས་ཏེ་ཡི་གེར་བཀོད་པ་མེད་དེ།
ཁོ་བོ་སྦས་པའི་བརྟུལ་ཞུགས་ཅན་ཡིན། སྔོན་ལྷ་མ་སྲིན་འདུལ་བའི་དུས་སུ་བསམ་ཡས་ན་གཏེར་དུ་སྦས་པ་་་་་ཡོད། དེ་ངའི་སྤྲུལ་པ་ཞིག་གིས་འདོན། དེ་ནས་རབ་ཏུ་བྱུང་བ་ཐམས་ཅད་གཞི་ཚུལ་ཁྲིམས་ལ་འགོད་པའི་དུས་སུ། གཏེར་དུ་སྦས་པ་ཡོད་དེ། དེ་ཡང་ངའི་སྤྲུལ་བ་ཞིག་གིས་འདོན། དེ་ཐམས་ཅད་ཀྱང་འཇོལ་མོ་ཉོག་ཏུ་མི་སྒོགས། རྒྱལ་བའི་བཀའ་ཆེམས་རིམ་པ་གསུམ་རྒྱལ་རབས་དང་བཅས་པ་ནི། སྦེད་མཁན་ཀྱང་རྒྱལ་བའི་འབྱུང་གནས། རྒྱལ་པོ་ཉིད་ཀྱང་རྒྱལ་བའི་འབྱུང་གནས།
དེའི་བློན་པོ་ཐབས་ལ་མཁས་པའང་རྒྱལ་བའི་འབྱུང་གནས་ཀྱི་སྤྲུལ་པ། དེ་དག་གི་གཏེར་ཁ་ཕལ་ཆེ་བ་ཉིད་ནི་ལྷ་ས་ཉིད་ན་ཡོད་དེ། སྔོན་སྐྱེ་བ་སྔ་མ་ཕན་ཆད་དུ་མ་འོངས་པའི་དུས་རྒྱལ་བའི་འབྱུང་གནས་རྒྱལ་པོར་ཇི་ལྟར་འགྱུར་བ་དང་། དེའི་མཛད་པ་ཇི་ལྟར་མཛད་པ་དང་། མཛད་པ་ཐམས་ཅད་ཀྱང་གཏེར་དུ་ཇི་ལྟར་སྦེད་པ་དང་། གཉེར་ཁ་མཁའ་འགྲོ་མས་ཇི་ལྟར་བྱེད་པ་དང་། དེང་སང་ཀ་བ་བུམ་པ་ཅན་ནས་གཏེར་ཡིག་ཇི་ལྟར་འདོན་ཚུལ་དང་། མཁའ་འགྲོ་མས་སྟོན་ཚུལ་དང་། དུས་འདི་ན་སྲིད་ཅིག་ན་རྒྱལ་བའི་འབྱུང་གནས་ཀྱི། བུ་སློབ་301མིང་ཅན་འདི་ཙམ་ཞིག་འབྱུང་བ་ནི།
སྔོན་གྱི་དུས་ན་འདི་ཡིན་ལ་སོགས་པ་ཉིང་འཕྲོས་དུ་མ་ཞིག་ཡོད་པ་དེ་དག་བསྐལ་བར་་་་་ཀྱང་མི་རྫོགས་གསུངས། དེས་ན་མ་ཎི་བཀའ་འབུམ་ལ་སོགས་པའི་གཏེར་ཆོས་རྣམ་དག་རྣམས་ལ་ཉམས་ལེན་བྱེད་མི་ནུས་་་་་་་ཀྱང་། ལོག་རྟོག་དབང་གིས་ཆོས་སྤོང་གི་ལས་ངན་པ་གསོག་པར་མི་བྱའོ། ། ཡང་བདག་ཅག་གི་སྟོན་པ་ཐུགས་རྗེ་ཅན་གྱི་བསྟན་པ་འདི་ལ་སྔོན་དུས་རྒྱ་གར་འཕགས་པའི་ཡུལ་དུ་ཉན་་་་་་ཐོས་སྡེ་བ་བཅོ་བརྒྱད་བྱུང་སྟེ། དེའི་རྒྱུ་མཚན་ཅུང་ཟད་བརྗོད་ན། རྩ་བའི་སྡེ་བཞི་ལས་སོ་སོར་གྱེས་ནས། ཉན་ཐོས་སྡེ་བ་བཅོ་བརྒྱད་བྱུང་བ་ཡིན། དེ་ཡང་རྩ་བའི་སྡེ་བཞི་ནི། ཕལ་ཆེན་སྡེ། གནས་བརྟན་སྡེ།
ཡོད་སྨྲའི་སྡེ། མང་བོས་བཀུར་བའི་སྡེ་བཞི་ཡིན། དེ་བཞི་ལས་གྱེས་པའི་ཉན་ཐོས་སྡེ་བ་བཅོ་བརྒྱད་ནི། སློབ་དཔོན་དུལ་ལྷས། ཤར་དང་ནུབ་དང་གངས་རི་དང་། ། འཇིག་རྟེན་འདས་པར་སྨྲ་བ་དང་། ། རྟག་པར་སྨྲ་བའི་སྡེ་བ་རྣམས། ། ལྔ་ཚན་དགེ་འདུན་ཕལ་ཆེན་པ། ། གཞི་ཀུན་པ་དང་འོད་སྲུངས་སྡེ། ། ས་སྲུང་སྡེ་དང་ཆོས་སྲུང་སྡེ། །
མང་ཐོས་གོས་དམར་སློབ་མ་དང་། ། རྣམ་པར་ཕྱེ་སྟེ་སྨྲ་བའི་སྡེ། ། ཐམས་ཅད་ཡོད་པར་སྨྲ་བ་ཡིན། ། རྒྱལ་བྱེད་ཚལ་གནས་འཇིག་བྱེད་གནས། ། གཙུག་ལག་ཁང་ཆེན་གནས་བརྟན་པ། ། ས་སྒྲོགས་རིས་དང་སྲུང་བ་དང་། ། 302གནས་མ་བུ་ཡི་སྡེ་རྣམས་ནི། ། ཀུན་གྱིས་བཀུར་བ་རྣམ་པ་གསུམ། ། ཡུལ་རྣམས་སློབ་དཔོན་བྱེ་བྲག་གིས། ། ཐ་དད་རྣམ་པ་་བཅོ་བརྒྱད་གྱུར། །
ཞེས་གསུངས་པ་ལྟར། ཕལ་ཆེན་སྡེ་ལས། ཤར་གྱི་སྡེ་དང་། ནུབ་ཀྱི་སྡེ་དང་། གངས་རིའི་སྡེ་དང་། འཇིག་རྟེན་འདས་པར་སྨྲ་བའི་སྡེ་དང་། རྟག་པར་སྨྲ་བའི་སྡེ་སྟེ་ལྔ་གྱེས། ཡོད་སྨྲའི་སྡེ་ལས། གཞི་ཀུན་པའི་སྡེ་དང་། འོད་སྲུང་སྡེ་དང་།
ས་སྲུང་སྡེ་དང་། ཆོས་སྲུང་སྡེ་དང་། མང་ཐོས་སྡེ་དང་། གོས་དམར་སློབ་མའི་སྡེ་དང་། རྣམ་པར་ཕྱེ་སྟེ་སྨྲ་བའི་སྡེ་དང་བདུན་གྱེས། གནས་བརྟན་སྡེ་ལས། རྒྱལ་བྱེད་ཚལ་ན་གནས་པའི་སྡེ་དང་། འཇིགས་བྱེད་གནས་ན་གནས་པའི་སྡེ་དང་། གཙུག་ལག་ཁང་ཆེན་ན་གནས་པའི་སྡེ་སྟེ་གསུམ་གྱེས། མང་བཀུར་སྡེ་ལས།
ས་སྒྲོགས་རིས་ཀྱི་སྡེ་དང་། སྲུང་བའི་སྡེ་དང་། གནས་མ་བུའི་སྡེ་སྟེ་གསུམ་གྱེས་པས། ཐམས་ཅད་བསྡོམས་པས་བཅོ་བརྒྱད་དོ། ། དེ་རྣམས་ཀྱི་སྐད་རིགས་ཀྱང་མི་འདྲ་སྟེ། ཕལ་ཆེན་སྡེས་ཐ་མལ་བའི་སྐད་ཀྱིས་སྨྲ། ཡོད་སྨྲའི་སྡེས་སཾ་སྐྲྀ་ཏའི་སྐད་ཀྱིས་སྨྲ། གནས་བརྟན་སྡེས་འབྲིང་དུ་འདོན་པའི་སྐད་ཀྱིས་སྨྲ། མང་བོས་བཀུར་བའི་སྡེས་སྐད་ཟུར་ཆག་སྐད་ཀྱིས་སྨྲ། སངས་རྒྱས་ཀྱི་གསུང་རང་རང་གི་སྐད་ཀྱིས་འདོན་སྐད།
དེས་ན་སྐད་རིགས་མི་འདྲ་བོ་ཉན་ཐོས་སྡེ་བ་བཅོ་བརྒྱད་པོ་ཡང་། ཐུབ་པའི་བསྟན་པ་303འདི་ལས་སོ་སོར་གྱེས་པ་ཡིན་པས་དད་པ་བྱེད་དགོས་ཏེ། དུལ་ལྷས། ཤཱཀྱ་སེང་གེའི་བསྟན་པ་ནི། ། དེ་ལྟར་དབྱེ་བ་བཅོ་བརྒྱད་དུ། ། འགྱུར་ཏེ་འགྲོ་བའི་བླ་མ་དེའི། ། སྔོན་གྱེ་འཕྲིན་ལས་ངེས་པ་ཡིན། ། གསུངས། དེའི་རྟེན་འབྲེལ་གྱིས་བོད་དུ་ཡང་། སངས་རྒྱས་བསྟན་པ་གཅིག་ལས་གྲུབ་མཐའ་མི་འདྲ་བ་བཅོ་བརྒྱད་་་་་་་བྱུང་སྟེ།
དེ་ཡང་ཉན་ཐོས་རྩ་བའི་སྡེ་བཞི་ལྟ་བུ་ལ། སྔ་འགྱུར་རྙིང་མ་དང་། གསར་མ་བཀའ་བརྒྱུད་པ་དང་། བཀའ་གདམས་པ། ས་སྐྱ་པ་ཞེས་གྲུབ་མཐའ་རང་རྐང་ཚུགས་པ་བཞི་བྱུང་། དེ་བཞི་ལས་གྱེས་ཏེ་གྲུབ་མཐའ་མི་འདྲ་བ་བཅོ་བརྒྱད་བྱུང་ཚུལ་ནི། དེ་ཡང་སྔ་འགྱུར་རྙིང་མ་ལ། རིང་བརྒྱུད་བཀའ་མ། ཉེ་བརྒྱུད་གཏེར་མ། ཟབ་མོ་དག་སྣང་གི་སྐོར་གསུམ་གྱེས།
གསར་མ་བཀའ་བརྒྱུད་པ་ལ། གརྨ་པ། འབྲུག་པ། འབྲི་གུང་། སྟག་ལུང་པ་བཞི་གྱེས། བཀའ་གདམས་པ་ལ། བཀའ་གདམས་གཞུང་བ་དང་། མན་ངག་པ་གཉིས་གྱེས། དེ་ལས་མཆེད་པའི་དགེ་ལུགས་པ་ལ། གཞུང་བ་དང་།
སྙན་བརྒྱུད་པ་གཉིས་གྱེས། ས་སྐྱ་ལས་ངོར་བ་གྱེས་པས་གཉིས། གཞན་ཕ་དམ་པའི་ཞི་བྱེད། མ་ཅིག་གི་སྐོར། ཤངས་པ་བཀའ་བརྒྱུད་པ། ཇོ་ནང་བ། བོ་དོང་བ་སྟེ། གྲུབ་མཐའ་མི་འདྲ་བ་བཅོ་བརྒྱད་བྱུང་བ་ཐམས་ཅད་སངས་རྒྱས་ཀྱི་བསྟན་པ་ཁོ་ན་ལས་མར་མེ་གཅིག་ལས་གཉིས་མཆེད་ཀྱི་ཚུལ་དུ་304བྱུང་བ་ཡིན་པས། སངས་རྒྱས་ཀྱི་བསྟན་པ་རིན་པོ་ཆེ་སྒོ་སྣ་ཚོགས་ནས་ཕྱོགས་དུས་གནས་སྐབས་ཀུན་ཏུ་དར་ཞིང་རྒྱས་པར་བྱུང་ལ། ལོག་ལྟ་སྤུ་ཙམ་ཡང་མི་བྱེད་པར།
གྲུབ་མཐའ་རིས་སུ་མ་ཆད་པར་ཐམས་ཅད་ལ་དད་གུས་དག་སྣང་སྦྱོང་བཞིན། མཆོད་བསྟོད་བཀུར་བ་ལ་བརྩོན་པར་བྱས་ནས་སངས་རྒྱས་ཀྱི་་་་བསྟན་པ་འཇིག་རྟེན་ཁམས་འདིར་ཡུན་རིང་གནས་ནས་སེམས་ཅན་ལ་བདེ་སྐྱིད་ཚད་མེད་པར་འབྱུང་བར་འགྱུར་ཏེ། ལེགས་བཤད་འཕྲུལ་གྱེ་ལྡེ་མིག་ལས། རང་རང་ཆོས་ལུགས་མི་འདྲ་སྣ་ཚོགས་ཀྱང་། ། ཐམས་ཅད་ཤཱཀྱ་ཐུབ་པའི་ཆོས་ལུགས་ཏེ། ། དེ་་ཕྱིར་ཆོས་དང་གང་ཟག་གང་ལ་ཡང་། ། སྐུར་བ་མི་གདབ་དག་སྣང་ཕྱོགས་མེད་བྱ། ། དཔེར་ན་སྔོན་ཚེ་སངས་རྒྱས་འོད་སྲུང་དུས། ། རྒྱལ་པོ་ཀྲི་ཀྲི་དེ་ཡི་རྨི་ལམ་དུ། ། རས་ཡུག་གཅིག་ལ་མི་ཟླ་བཅོ་བརྒྱད་ཀྱིས། །
བགོས་པས་མི་རེ་ལ་ནི་རས་ཡུག་རེ། ། ཐོབ་ཀྱང་རྩ་བའི་རས་ཡུག་མ་ཉམས་པར། ། རྨིས་པ་ཤཱཀྱ་ཐུབ་པའི་བསྟན་པ་ལ། ། ཉན་ཐོས་སྡེ་བ་བཅོ་བརྒྱད་འབྱུང་བ་དང་། ། དེ་དག་ཐུབ་པའི་བསྟན་ལ་རོ་གཅིག་ཏུ། ། འགྱུར་བའི་སྔ་ལྟས་ཡིན་པར་གསུངས་པ་ལྟར། ། དེ་བཞིན་བོད་ཡུལ་གངས་ཅན་ལྗོངས་འ་དི་ན། ། ཆོས་ལུགས་གྲུབ་མཐའ་མི་འདྲ་སྣ་ཚོགས་ཤིག ། ཡོད་ཀྱང་ཕན་ཚུན་ཆགས་སྡང་མི་བྱ་ཞིང་། ། དག་སྣང་ཕྱོགས་མེད་305བྱས་ན་མཁས་པ་ཡིན། །
ཞེས་དང་། ཨེ་མ་ཚད་ལྡན་སྐྱེས་བུ་དམ་པ་དང་། ། ཆོས་ལ་དག་སྣང་འབྱུང་བར་མ་བྱུང་ཀྱང་། ། སྡང་ཤུགས་ཚུལ་གྱིས་ཆགས་སྡང་ཆེར་བྱེད་པ། ། རང་གཞན་འཁོར་བར་འཆིང་བའི་ཞགས་པ་ཡིན། ། དེ་ཕྱིར་མང་ཐོས་ཆུ་བོ་ཀུན་འདུས་པ། ། ལེགས་བཤད་རྦ་ཀློང་གཡོ་བའི་རྒྱ་མཚོ་ནས། ། ཉེར་བབས་ཡན་ལག་བརྒྱད་ལྡན་ཆུ་རྒྱུན་འདིས། ། ཀུན་སློང་དྲི་མ་མཐའ་དག་ད་ཁྲུས་ཤིག ། གསུངས།
འཇམ་པའི་དབྱངས་དངོས་ཁྲི་གུང་ཐང་པ་རིན་པོ་ཆེས། གངས་ཅན་བསྟན་པའི་སྲོལ་འབྱེད་པདྨ་འབྱུང་། ། དེ་དོན་རྒྱུད་ལ་སྦྱོར་བ་ཨ་ཏི་ཤ ། དེ་ལ་འཁྲུལ་བ་སེལ་མཛད་ཙོང་ཁ་པ། ། རྣམ་གསུམ་དབྱེར་མེད་ཚད་མའི་ལུང་གིས་གྲུབ། ། བློ་བཟང་རྒྱལ་བའི་བསྟན་ལ་དེ་ཉིད་དང་། ། དབྱེར་མེད་པཎ་ཆེན་ཆོས་ཀྱི་རྒྱལ་མཚན་གྱིས། ། རྣལ་འབྱོར་ཉམས་མྱོང་ཅན་གྱིས་ལེགས་བརྟགས་ན། ། ཆོས་ཀུན་དགོངས་པ་གཅིག་ཏུ་འབབ་པར་གསུངས། ། འཕགས་ཡུལ་གྲུབ་མཐའ་མང་ཡང་ཀྲི་ཀྲིའི་མདོར། །
གསུངས་བཞིན་སྟོན་པའི་དགོངས་པར་མི་འགལ་ན། ། གངས་ཅན་གྲུབ་མཐའ་ཐ་དད་ཐུབ་དགོངས་སུ། ། འགལ་བར་འདོད་པ་ཕྱོགས་ལྷུང་གཏམ་དུ་ཟད། ། ཅེས་དང་། གྲུབ་མཐའ་སོ་སོའི་བཞེད་གཞུང་ཕྱོགས་ཙམ་མཐོང་། ། ཀུན་ཀྱང་རྣམ་གྲོལ་སྒྲུབ་པའི་ཐབས་སུ་གོ ། དེའི་ཕྱིར་ཡབ་རྗེའི་བསྟན་ལ་ཡིད་306ཆེས་རྙེད། ། ཆགས་སྡང་རྨོངས་ཞེན་དོར་བའི་རྣམ་ཐར་ཡིན། ། གསུངས། གརྨ་པ་ཀུན་མཁྱེན་ཆོས་ཀྱི་གྲགས་པས།
སངས་རྒྱས་བསྟན་པའི་ལུང་དང་རྟོགས་པའི་ཆོས། ། བཤད་དང་སྒྲུབ་པའི་སྒོ་ནས་འཛིན་མཛད་པ། ། གངས་ཅན་ཁྲོད་ཀྱི་མཁས་གྲུབ་མ་ལུས་ནི། ། མོས་གུས་ཡུལ་ལས་ལོག་ལྟའི་ཡུལ་མ་ཡིན། ། འོན་ཀྱང་སྙིགས་མ་ལྔ་བདོའི་དབང་གྱུར་ཅིང་། ། ཁྱད་པར་བསྟན་པའི་གཟུགས་བརྙན་གནས་སྐབས་སུ། ། ལྟ་བའི་སྙིགས་མའི་དྲི་མས་གོས་པ་ཡི། ། རབ་ཏུ་བྱུང་རྣམས་ལྟ་དང་ཚོར་བས་འཁྲུགས། ། དེ་ལ་རྒྱལ་བློན་དུས་ཀྱི་ལོ་པཎ་རྣམས། ། རྒྱལ་པོས་བཀས་བཅད་ལྟ་་བ་ཀླུ་སྒྲུབ་ལུགས། །
ཐེག་པ་ཆེ་ཆུང་གཞུང་ལུགས་བློ་སྦྱོང་མཛད། ། རྣལ་འབྱོར་བླ་མེད་བསྒྱུར་བ་རེ་ཞིག་བཀག ། དེ་ལྟ་ན་ཡང་སྔ་འགྱུར་ཅི་རིགས་པའི། ། རྙིང་མའི་རྒྱུད་རྣམས་སྦས་ཏེ་བསྒྱུར་བ་ལས། ། ཐེག་པ་རིམ་དགུའི་ཡང་རྩེ་རྫོགས་ཆེན་བྱུང་། ། རྒྱལ་ཁྲིམས་ཞིག་ནས་ཆོས་ལུགས་ཉམས་གྱུར་ཀྱང་། ། འདུལ་འཛིན་རྣམས་ཀྱིས་བསྟན་པའི་མེ་གསོས་ཤིང་། ། སངས་རྒྱས་ཡེ་ཤེས་ལ་སོགས་ལོ་ཙཱ་པས་། ། དགོངས་འདུས་མདོ་སོགས་བསྒྱུར་བ་མང་དུ་ཡོད། ། སླད་ཀྱི་ལོ་ཆེན་རིན་ཆེན་བཟང་པོ་དང་། །
འགོས་འབྲོག་མར་པ་ལྷོ་བྲག་པ་ལ་སོགས། ། ལོ་ཙཱ་དུ་མས་གསང་སྔགས་གསར་བརྒྱུད་དང་། ཡོ་ག་རྣལ་འབྱོར་ཆེན་པོ་དར་བར་སྤེལ། ། རྙིང་307མའི་སྔགས་འཆང་སྦྱོར་སྒྲོལ་སྒྲ་ཇི་བཞིན། ། སྔགས་ལོག་སུན་འབྱེན་བརྩམས་ལ་རྩོད་བྱས་གྱུར། ། དེའི་ཚེ་དཔལ་ལྡན་མར་མེ་མཛད་དཔལ་ནི། ། འཕགས་པའི་ཡུལ་ནས་བོད་འདིར་སྤྱན་དྲངས་ནས། ། ལྷ་བཙུན་ལོ་ཙཱ་རྣམས་ཀྱི་བཞེད་པ་ལྟར། ། བསྟན་པ་བྱི་དོར་མཛད་ཅིང་སྐྱེས་བུ་གསུམ། ། ལམ་སྒོན་ལ་སོགས་བརྩམས་ནས་སློབ་མ་བསྐྱངས། །
ཨ་མ་ན་སི་ཕྱག་རྒྱ་ཆེན་པོའི་སྐོར། ། དོ་ཧ་རྣལ་འབྱོར་མ་རྒྱུད་འཆད་པ་དང་། ། ཕལ་ཆེན་སྡེ་པ་འཛུགས་པར་དགོངས་པ་རྣམས། ། རྒྱལ་སྲས་འབྲོམ་གྱིས་བཀག་ལ་མ་མཉེས་ཀྱང་། ། བོད་ཀྱི་དེའི་དུས་གདུལ་བྱ་ལ་འཚམ་ཞིང་། ། ཡོད་སྨྲ་ཕལ་ཆེན་སྡེ་གཉིས་མ་གྱེས་པས། ། ཇོ་བོའི་འཕྲིན་ལས་རྒྱས་པའི་གྲོགས་སུ་སོང་། ། སྐུ་མཆེད་རྣམ་པ་གསུམ་ནས་བཀའ་གདམས་པ། ། གཞུང་དང་གདམས་ངག་མཚན་ཉིད་གསུམ་དུ་གྱེས། ། འབྲོག་མིའི་སྲོལ་འཛིན་ལམ་འབྲས་རྒྱུད་གསུམ་བཅས། །
རྗེ་བཙུན་ས་སྐྱ་པ་ཡི་རིང་ལུགས་བཟུང་། ། མར་པའི་བཤད་རྒྱུད་མེས་རྡོག་མཚུར་གསུམ་དང་། ། རྗེ་བཙུན་མི་ལས་གྲུབ་པའི་འགོ་བཙུགས་ཏེ། ། མཉམ་མེད་སྒམ་པོ་བ་ཞེས་བྱ་བ་ནི། ། བརྒྱུད་པ་ཆུ་བོ་གཉིས་འདྲེས་ལ་བརྟེན་ནས། ། འཕྲིན་ལས་རྒྱ་ཆེ་དར་དྲགས་ཡུན་རིང་བའི། ། སློབ་བརྒྱུད་བོད་དང་རྒྱ་ནག་ལ་སོགས་གང་། ། དུས་ཕྱིས་བཀའ་ཕྱག་ས་སྐྱ་པ་ཡི་ནི། ། བླ་མ་མཁས་གྲུབ་རྣམས་ལ་308གཏུགས་པ་ལས། ། མཁས་པ་བློ་བཟང་གྲགས་པའི་དཔལ་ཞེས་པས། །
མདོ་སྔགས་བསྟན་པ་གསལ་བར་མཛད་པ་བྱུང་། ། ཞེས་དང་། ལྟ་བའི་ཁྱད་པར་དཔལ་ལྡན་ཨ་ཏི་ཤའི། ། རྡོ་རྗེའི་གླུ་དང་དབུ་མའི་མན་ངག་དང་། ། གྱེར་སྒོམ་ལས་བརྒྱུད་ལྷན་ཅིག་སྐྱེས་སྦྱོར་སོགས། ། ཕྱག་རྒྱ་པ་དང་ཤིན་ཏུ་མཐུན་པ་བྱུང་། ། བློ་སྦྱོང་གདམས་པའི་ལམ་ངོ་ཀུན་གཞི་དང་། ། བེའུ་བུམ་སྔོན་པོར་བཤད་པའི་ལྟ་བསྒོམ་མཐུན། ། ནཱ་རོ་མཻ་ཏྲི་དག་ལ་ཇོ་བོ་གུས། ། དེ་ཡི་ལོ་རྒྱུས་ལམ་ཡིག་ནང་དུ་གསལ། །
དེ་ལྟ་ན་ཡང་གྲོ་ལུང་པས་མཛད་ ་པའི། ། བསྟན་རིམ་ཞེས་བྱར་མཻ་ཏྲི་པའི་ལྟ་བ། ། སྐྱོན་དང་བཅས་ཞེས་དངོས་སུ་དགག་པ་མཛད། ། འཇིག་རྟེན་ལ་བརྟེན་བཀའ་ཕྱག་མཐུན་པར་གྱུར། ། ས་སྐྱ་པ་ཡི་ལམ་བསྐོར་རྣམ་པ་དགུ། ། ལམ་འབྲས་ལྟ་བ་འཁོར་འདས་དབྱེར་མེད་དང་། ། ཕྱག་རྒྱ་ཆེན་པོ་རྣམ་དྲུག་དབྱེ་བ་སོགས། ། བརྒྱུད་པ་འདི་དང་ལྟ་སྒོམ་གཅིག་གྱུར་ཀྱང་། ། རྗེ་བཙུན་གྲགས་པས་ཕག་མོའི་བརྡའ་དབང་དང་། ། རྔོག་ལུགས་བརྒྱུད་རིམ་ལ་སོགས་སྐྱོན་བཟུང་ཞིང་། །
ཁྱད་པར་ཆོས་རྗེ་ས་སྐྱ་པཎྜི་ཏས། ། སྡོམ་གསུམ་རབ་དབྱེ་ཐུབ་པ་དགོངས་གསལ་དང་། ། ཕྱོགས་བཅུའི་སྤྲིང་ཡིག་དྲི་ལན་ཅི་རིགས་སུ། ། ལྟ་སྒོམ་སྐྱོན་འདོགས་ལྷག་པར་འབྲི་གུང་པའི། ། གྲུབ་མཐའ་འགོག་བཞེད་མཐིང་སླད་མཛད་ན་ཡང་། ། ཕྱོགས་སྔ་ཕལ་ཆེར་309མ་ལོངས་ལྟར་སྣང་གི ་ ། དགག་པ་མཛད་པར་མཐོང་ནས་བུ་སྟོན་དང་། ། རྒྱལ་སྲས་ཐོགས་མེད་རེད་མདའ་པ་རྣམས་ཀྱང་། ། ཕྱག་རྒྱ་ཆེན་པོའི་ལྟ་བ་ཇི་བཞིན་བཞེད། ། སོ་སོའི་ཞལ་གདམས་མགུར་དུ་དོན་དེ་གསལ། །
རྒྱལ་བ་ཡང་དགོན་པ་ཡི་གདམས་ངག་ཏུའང་། ། ས་སྐྱ་པ་དང་ལྟ་བ་མཐུན་ཞེས་གསུངས། ། ཇོ་མོ་ནང་པའི་ལྟ་བ་ཕལ་ཆེར་ཡང་། ། ས་དྭགས་གཉིས་ལས་ཁྱད་པར་གྱུར་བཞེད་ཀྱང་། ། དགོངས་གཅིག་པ་དང་གྲུབ་མཐའ་མང་པོ་མཐུན། ། ཚུལ་དེས་འདྲ་མིན་དབྱེ་བ་ཤེས་པར་གྱེས། ། རྗེ་བཙུན་ཙོང་ཁ་པ་དེ་སྔོན གྱི་དུས། ། གསུང་བགྲོས་ཐོར་བུ་རྣལ་འབྱོར་ཆེན་པོའི་ཁྲིད། ། བྱང་རྩེ་གུང་རུ་རྒྱན་བཟང་པ་སོགས་ལ། ། ལྟ་ཁྲིད་ཕྱག་རྒྱ་པ་དང་མཐུན་པར་གསུངས། །
ཕྱིས་དུས་དཔྱད་པ་རྫོགས་ཤིང་འཇམ་དབྱངས་ཀྱི། ། ཞལ་གྱི་གདམས་པ་གཞུང་ལུགས་ཆེན་པོ་ཡི། ། ལྟ་བ་རྙེད་ནས་མགོན་པོ་ཀླུ་སྒྲུབ་ཀྱི། ། སྲོལ་འཛིན་སངས་རྒྱས་བསྐྱངས་དང་ཟླ་གྲགས་ཀྱི། ། དགོངས་པ་མཆོག་ཏུ་རྟོགས་ནས་ལྟ་བ་ནི། ། རིག་པས་དཔྱད་སྒོམ་ཁོ་ན་འཐད་པའི་ཚུལ། ། འཁོར་བའི་རྩ་བ་བདག་འཛིན་ལྷན་སྐྱེས་དང་། ། དངོས་སུ་འགལ་བའི་བདག་མེད་བསྒོམ་དགོས་ཞེས། ། ལྷག་མཐོང་ཆེན་མོ་དྲང་ངེས་རྣམ་འབྱེད་དང་། ། ལམ་རིམ་ཆུང་བ་ལྟ་ཁྲིད་ཞལ་བཞེས་སོགས། །
སྔ་རབས་ཀུན་གྱི་ལྟ་སྒོམ་གཉིས་310ཀ་ལས། ། ཁྱད་པར་འཕགས་ཤིང་རིམ་ལྔ་ཆོས་དྲུག་གི ། གདམས་པ་ལ་ཡང་ཟབ་ཁྱད་དུ་མ་ཞེས། ། རང་ཚུགས་ཐུབ་པར་མཛད་པར་མཐོང་གྱུར་ནས། ། ཕལ་ཆེར་དེ་ཡི་རྗེས་འབྲངས་ལུགས་གཞན་དོར། ། ཅི་རིགས་ཞེན་ལྟས་དེ་ལ་འདུ་མི་བྱེད། ། ད་ལྟ་དེ་ཡི་ལྟ་སྒོམ་འགོག་པ་མང་། ། ནང་དུའང་ཅུང་ཟད་ལྟ་གྲུབ་བྱེ་བྲག་ཡོད། ། དེ་ལྟ་ན་ཡང་འཕྲིན་ལས་ལྷག་པར་རྒྱས། ། ལྟ་སྒོམ་མཐུན་དང་མི་མཐུན་ངེས་པར་མཛོད། །
དེ་ལྟར་མང་དུ་ཐོས་ཤིང་རྣམ་པར་དབྱེ་བའི་བློ་ཡོད་ཀྱང་། ། དྭགས་པོ་བཀའ་བརྒྱུད་མཁས་དང་གྲུབ་པ་དག་གི་ལུགས་བཟུང་ཞིང་། ། བསྟན་འཛིན་ཆེ་རྣམས་ཀྱིས་ནི་ལུགས་ལ་ཕྲག་དོག་མི་བྱེད་པར། ། དེ་འདྲའི་ཆོས་སྤོང་མི་གསོག་རང་གི་བརྒྱུད་པ་འཛིན་པ་ཡིན། ། དཀོན་མཆོག་བརྩེགས་པ་གང་པོས་ཞུས་པའི་མདོར། ། བདེ་གཤེགས་མེ་རོ་གྷནྟའི་བསྟན་པའི་མཐར། ། དགེ་སློང་རྙརྨ་ཤྲི་དང་དྲན་པ་ཐོབ། ། ཡ་ཤ་རབ་ཏུ་འདྲེན་པ་ཞེས་བྱ་བཞི། ། སྐྱེ་བ་རིམ་པར་བརྒྱུད་པ་ཡིན་མོད་ཀྱི། ། སྔ་ཕྱིའི་ཆོས་ཀྱི་བསྟན་ཚུལ་མི་འདྲ་བས། །
དེ་ཡི་ལུགས་ཞེས་སྔ་མ་སྔ་མ་དག ། ཕྱི་མས་བཀག་ཀྱང་བསྟན་པ་མ་ཉམས་པར། ། གསུངས་ཤིང་རྒྱལ་པོ་ཀྲི་ཀྲིའི་རྨི་ལྟས་ལྟར། ། སྟོན་པ་ཤཱཀྱའི་དབང་པོའི་བསྟན་པ་ལ། ། ཉན་ཐོས་གྱེས་པ་བཅོ་བརྒྱད་བྱུང་ན་ཡང་།། བསྟན་པ་མ་ཉམས་ཚུལ་འདིས་དག་སྣང་སྦྱོངས།། གསུངས་311པ་ལྟར་ཆོས་ལུགས་གྲུབ་མཐའ་གཞན་རྣམས་ཀྱང་ཤེས་པར་བྱས་ནས་ཀུན་ལ་དད་གུས་དག་སྣང་སྦྱོང་བཞིན་རང་ཉིད་གང་མོས་ཆོས་ལ་ཐོས་བསམ་སྒོམ་གསུམ་བྱེད་པ་མཁས་པའི་ཡང་རྩེ་་་་་་་་་་ལགས་སོ། ། གཞན་ཡང་བོད་ཡུལ་གངས་ཅན་གྱི་ལྗོངས་འདིར་སྔོན་ཆད་དར་བའི་ཆོས་ལུགས་གྲུབ་མཐའ་མི་འདྲ་བ་འདི་་་་་་་་་་རྣམས། ཕྱོགས་བཅུ་དུས་གསུམ་གྱི་སངས་རྒྱས་དང་བྱང་ཆུབ་སེམས་དཔའ་དུ་མའི་རྣམ་འཕྲུལ་རྒྱ་བོད་ཀྱི་མཁས་གྲུབ་་་་་་་མཐའ་དག་གིས་རྫུན་བྲལ་བདེན་པའི་དབྱངས་གཅིག་གིས་ཆོས་མིན་དང་མ་འདྲེས་མ་སྦྲགས་པར། དམ་པའི་ཆོས་གཙང་མ་མདོ་རྒྱུད་བསྟན་བཅོས་ཀྱི་ལམ་པོ་ཆེ་ལས་དྲངས་ཏེ།
འཁྲིད་ཕྱོགས་རེ་རེས་ཀྱང་གང་ཟག་རེ་མཐར་ཕྱིན། སངས་རྒྱས་ཀྱི་ས་རུ་སྐྱེལ་བའི་གདེངས་ལྡན་དུ་བསྩལ་བའི་གནད་མ་འཕྱུགས་པའི་སྒོས། ཕྱོགས་གཅིག་ཏུ་བསྒྲིགས་པ་རྗེ་བཙུན་གྲོལ་མཆོག་པའི་ཁྲིད་བརྒྱ་ཞེས་ཡོངས་སུ་གྲགས་པ་ནི་འདི་ལྟ་སྟེ། ཐོག་མར་ཞེན་པ་བཞི་བྲལ་གྱི་ཁྲིད་དང་གཅིག དེ་ནས་བློ་སྦྱོང་དོན་བདུན་མའི་ཁྲིད་དང་གཉིས། རྟེན་འབྲེལ་སྙིང་པོའི་ཁྲིད་དང་གསུམ། སྐྱིད་སྡུག་ལམ་འཁྱེར་གྱེ་ཁྲིད་དང་བཞི། སུམ་པའི་བློ་སྦྱོང་གི་ཁྲིད་དང་ལྔ། མ་ཅིག་གཅོད་ཁྲིད་དང་དྲུག སྙིང་བོ་དོན་གསུམ་གྱེ་ཁྲིད་དང་བདུན།
སེམས་ཉིད་ངལ་གསོའི་ཁྲིད་དང་བརྒྱད། སྐྱེས་312བུ་གསུམ་གྱི་ཁྲིད་དང་དགུ། བསྟན་རིམ་གྱི་ཁྲིད་དང་བཅུ། སྲིད་ཞི་མཉམ་ཉིད་ཀྱི་ཁྲིད་དང་བཅུ་གཅིག དབུ་མ་ཆེན་མོའི་ཁྲིད་དང་བཅུ་གཉིས། བཀའ་གདམས་ལྐོག་འཁྲིད་ཀྱི་ཁྲིད་དང་བཅུ་གསུམ། བཀའ་གདམས་ལྷ་བཞིའི་ཐུབ་པའི་ཁྲིད་དང་བཅུ་བཞི། བཀའ་གདམས་ལྷ་བཞིའི་སྤྱན་རས་གཟིགས་ཀྱི་ཁྲིད་དང་བཅོ་ལྔ། བཀའ་གདམས་ལྷ་བཞིའི་མི་གཡོ་བའི་ཁྲིད་དང་བཅུ་དྲུག བཀའ་གདམས་ལྷ་བཞིའི་སྒོལ་མའི་ཁྲིད་དང་བཅུ་བདུན།
པོ་ཏོ་པའི་དཔེ་ཆོས་ཀྱི་ཁྲིད་དང་བཅོ་བརྒྱད། ཐིག་ལེ་བཅུ་དྲུག་གི་ཁྲིད་དང་བཅུ་དགུ། ཤེར་ཕྱིན་བཀའ་བབས་དྲུག་གི་ཁྲིད་དང་ཉི་ཤུ་ཐམ་པ། ཞི་བྱེད་་ལམ་ལྔའི་ཁྲིད་དང་ཉེར་གཅིག སྒོམ་རིམ་ཐོག་མཐའ་བར་གསུམ་གྱེ་ཁྲིད་དང་ཉེར་གཉིས། བྱམས་ཆོས་ལྔའི་ཁྲིད་དང་ཉེར་གསུམ། རང་སྟོང་གི་ལྟ་ཁྲིད་དང་ཉེར་བཞི། གཞན་སྟོང་གི་ལྟ་ཁྲིད་དང་ཉེར་ལྔ། སྦས་དོན་གྱེ་ལྟ་ཁྲིད་དང་ཉེར་དྲུག ཚེ་ཁྲེད་དང་ཉེར་བདུན།
སྒོལ་དཀར་གྱི་ཁྲིད་དང་ཉེར་བརྒྱད། ཚེ་དཔག་མེད་དཀར་པོའི་ཁྲིད་དང་ཉེར་དགུ། དམར་ཁྲིད་ཚེམས་བུ་ལུགས་ཀྱི་ཁྲིད་དང་སུམ་ཅུ་ཐམ་པ། དམར་ཁྲིད་དཔལ་མོ་ལུགས་ཀྱི་ཁྲིད་དང་སོ་གཅིག དམར་ཁྲེད་ཟླ་རྒྱལ་ལུགས་ཀྱི་ཁྲིད་དང་སོ་གཉིས། ། དམར་ཁྲིད་སྐྱེར་སྒང་ལུགས་ཀྱི་ཁྲིད་དང་སོ་གསུམ། བདེ་མཆོག་དམར་ཁྲིད་དང་སོ་313བཞི། ཀྱེ་རྡོ་རྗེའི་དམར་ཁྲིད་དང་སོ་ལྔ། ཕྱག་རྡོར་འཁོར་ཆེན་གྱི་ཁྲིད་དང་སོ་དྲུག གཏུམ་པོའི་ཁྲིད་དང་སོ་བདུན།
ཕག་མོ་ཀུ་རྨ་བཱ་དའི་ཁྲིད་དང་སོ་བརྒྱད། ཀུ་རུ་ཀུ་ལླེའི་ཁྲིད་དང་སོ་དགུ། སྦྱོར་དྲུག་གི་ཁྲིད་དང་བཞི་བཅུ་ཐམ་པ། དུས་འཁོར་སྙན་བརྒྱུད་ཀྱི་ཁྲིད་དང་ཞེ་གཅིག སོ་རྒྱན་བསྙེན་བསྒྲུབ་ཀྱི་ཁྲིད་དང་ཞེ་གཉིས། ལམ་འབྲས་བུ་དང་བཅས་པའི་ཁྲིད་དང་ཞེ་གསུམ། ལམ་བསྐོར་ཕྱི་མ་བསམ་མི་ཁྱབ་ཀྱི་ཁྲིད་དང་ཞེ་བཞི། ལམ་བསྐོར་ཕྱི་མ་པདྨ་བཛྲ་གྱི་ཁྲིད་དང་ཞེ་ལྔ། ལམ་བསྐོར་ཕྱི་མ་ཌོདྡྷི་པའི་ལྷན་ཅིག་སྐྱེས་གྲུབ་ཀྱི་ཁྲིད་དང་ཞེ་དྲུག ལམ་བསྐོར་ཕྱི་མའི་གཏུམ་མོའི་ལམ་སྟེགས་ཀྱི་ཁྲིད་དང་ཞེ་བདུན།
ལམ་བསྐོར་ཕྱི་མའི་ཡོན་པོ་སྲོང་བའི་ཁྲིད་དང་ཞེ་བརྒྱད། ལམ་བསྐོར་ཕྱི་མའི་ཕྱག་རྒྱའི་ལམ་ཁྲིད་དང་ཞེ་དགུ། ལམ་བསྐོར་ཕྱི་མའི་ཕྱག་ཆེན་ཡི་གེ་མེད་པའི་ཁྲིད་དང་ལྔ་བཅུ་ཐམ་པ། ལམ་བསྐོར་ཕྱི་མའི་མཆོད་རྟེན་དྲུང་ཐོབ་ཀྱི་ཁྲིད་དང་ང་གཅིག མདོ་རྒྱུད་བསྲེ་བའི་ཁྲིད་དང་ང་གཉིས། བར་ཆད་གསུམ་སེལ་ལས། ཕྱི་རོལ་གདོན་གྱི་བར་ཆད་སེལ་བའི་ཁྲིད་དང་ང་གསུམ། འབྱུང་བ་ལུས་འཁྲུགས་ཀྱི་བར་ཆད་སེལ་བའི་ཁྲིད་དང་ང་བཞི། ཏིང་ངེ་འཛིན་སེམས་ཀྱི་བར་ཆད་སེལ་བའི་ཁྲིད་དང་ང་ལྔ། ཕྱག་ཆེན་སྡུག་བསྔལ་གསུམ་སེལ་གྱི་ཁྲིད་དང་ང་དྲུག
གཉུག་མ་དྲན་གསལ་314གྱི་ཁྲིད་དང་ང་བདུན། དག་པ་གསུམ་གྱི་ཁྲིད་དང་ང་བརྒྱད། རང་བྱེན་རླབས་ཀྱི་དམིགས་པ་ཉི་ཤུ་རྩ་དགུའི་ཁྲིད་དང་ང་དགུ།་ ལམ་སྦས་བཤད་ཀྱི་ཁྲིད་དང་དྲུག་ཅུ་ཐམ་པ། བརྡ་དོན་གསལ་བའི་ཁྲིད་དང་རེ་གཅིག གསང་འདུས་རིམ་ལྔའི་ཁྲིད་དང་རེ་གཉིས། གྲོལ་བའི་ཐིག་ལེའི་ཁྲིད་དང་རེ་གསུམ། སྤྲོས་མེད་ཀྱི་ཁྲིད་དང་རེ་བཞི། རྣལ་འབྱོར་བཞི་རིམ་གྱི་ཁྲིད་དང་རེ་ལྔ། འཇིགས་བྱེད་ཀྱི་རྭ་ཁྲིད་དང་རེ་དྲུག
ཡབ་ལ་བརྟེན་པའི་རྩ་དབུ་མའི་ཁྲིད་དང་རེ་བདུན། ཡུམ་ལ་བརྟེན་པའི་རྩ་དབུ་མའི་ཁྲིད་དང་རེ་བརྒྱད། དྲིལ་བུ་རིམ་ལྔའི་ཁྲིད་དང་རེ་དགུ། ནག་པོ་རིམ་བཞིའི་ཁྲིད་དང་བདུན་ཅུ་ཐམ་པ། བདེ་མཆོག་དཀར་པོའི་ཁྲིད་དང་དོན་གཅིག གདན་བཞིའི་ཁྲིད་དང་དོན་གཉིས། མ་ཧཱ་མཱ་ཡའི་ཁྲིད་དང་དོན་གསུམ། བདེ་མཆོག་བོང་ཞལ་ཅན་གྱི་ཁྲིད་དང་དོན་བཞི། ཕག་མོ་སྒོམ་དྲུག་གི་ཁྲིད་དང་དོན་ལྔ། ནཱ་རོ་ཆོས་དྲུག་གི་ཁྲིད་དང་དོན་དྲུག
ནེེ་གུ་ཆོས་དྲུག་གི་ཁྲིད་དང་དོན་བདུན། ཕྱག་རྒྱ་ཆེན་པོ་གའུ་མའི་ཁྲིད་དང་དོན་བརྒྱད། ལམ་འཁྱེར་གསུམ་གྱི་ཁྲིད་དང་དོན་དགུ། སེམས་འཆི་མེད་ཀྱི་ཁྲིད་དང་བརྒྱད་ཅུ་ཐམ་པ། སུ་ཁ་ཆོས་དྲུག་གི་ཁྲིད་དང་གྱ་གཅིགབདག་མེད་མའི་ནང་ཁྲིད་དང་གྱ་གཉིས། ལྷན་ཅིག་སྐྱེས་སྦྱོར་གྱི་ཁྲིད་དང་གྱ་གསུམ། ཕྱག་རྒྱ་ཆེན་པོ་ལྔ་ལྡན་གྱི་ཁྲིད་དང་གྱ་315བཞི། ཕྱག་རྒྱ་ཆེན་པོ་ཡི་གེ་བཞི་བའི་ཁྲིད་དང་གྱ་ལྔ། སྐུ་གསུམ་ངོ་སྤྲོད་ཀྱི་ཁྲིད་དང་གྱ་དྲུག རླུང་སེམས་གཉིས་མེད་ཀྱི་ཁྲིད་དང་གྱ་བདུན།
སྲས་མཁར་མའི་ཁྲིད་དང་གྱ་བརྒྱད། རྔོག་པའི་བསྲེ་འཕོའི་ཁྲིད་དང་གྱ་དགུ། སྙན་བརྒྱུད་ཀྱི་ཤོག་དྲིལ་བཞིའི་ཁྲིད་དང་དགུ་བཅུ་ཐམ་པ། སྙན་བརྒྱུད་ཀྱི་ཁྲིད་དང་གོ་གཅིགལུས་མེད་མཁའ་འགྲོའི་ཆོས་བསྐོར་དགུའི་ཁྲིད་དང་གོ་གཉིས། ཞང་གི་ཟབ་རྒྱའི་ཁྲིད་དང་གོ་གསུམ། དཔལ་ཆེན་རྒ་ལོའི་སྦྱོར་དྲུག་གི་ཁྲིད་དང་གོ་བཞི། ཕག་གྲུའི་ཐེལ་ལུགས་བསྐོར་གྱེ་ཁྲིད་དང་གོ་ལྔ། དགོངས་གཅིག་གི་ཁྲིད་དང་གོ་དྲུག སྟག་ལུང་པའི་ཆོས་དྲུག་གི་ཁྲིད་དང་གོ་བདུན། བླ་སྒྲུབ་ཀྱི་ཁྲིད་དང་གོ་བརྒྱད།
ལོ་རས་ཐུབ་པ་ལྔ་ལྔན་ཀྱི་ཁྲིད་དང་གོ་དགུ། རི་ཆོས་སོ་དྲུག་གི་ཁྲིད་དང་བརྒྱ་ཐམ་པ། མགོན་པོ་སྐུ་རགས་མའི་ཁྲིད་དང་གཅིགདཔལ་གུར་གྱི་མགོན་པོའི་ནང་ཁྲིད་དང་གཉིས། དོ་ཧ་སྐོར་གསུམ་གྱི་ཁྲིད་དང་གསུམ། གྲུབ་ཐོབ་ཆོས་དྲུག་གི་ཁྲིད་དང་བཞི། པདྨ་ལམ་རིམ་གྱི་ཁྲིད་དང་ལྔ། རྒྱལ་པོ་བཀའ་འབུམ་གྱི་ཁྲིད་དང་དྲུག ནོར་བུ་མཐོང་གྲོལ་གྱི་ཁྲིད་དང་བདུན། སེམས་ཁྲིད་ཡིད་བཞིན་ནོར་བུའི་ཁྲིད་དང་བརྒྱད་དོ། ། དེ་ལྟར་འཁྲིད་ཚུལ་བརྒྱ་དང་བརྒྱད།
རང་གིས་གང་ལས་གང་ཐོབ་པའི། ། ཡི་གེ་ཇི་བཞིན་ཉུང་ངུའི་ཚིག ། དོན་ཆེན་སྙིང་བོ་ཆ་ཙམ་བཀོད། ། ཐུན་316མོང་ཐུན་མོང་མིན་པའི་ཁྲིད། ། སྤྱི་བསྡོམས་གཅིག་དྲིལ་སྔོན་བཏང་ནས། ། དངོས་གཞི་རང་རང་མ་འདྲེས་པའི། ། འཁྲིད་རིམ་རྒྱ་མོའི་ཐགས་པའི་དཔེ། ། བརྒྱུད་ལྡན་དམ་པ་གོང་མ་ཡི། ། དགོངས་པ་ཕན་ཚུན་མ་འཛིངས་པར། ། ལུགས་གང་དེ་ལས་རང་བློ་ཡིས། །
ནན་གྱིས་བཅོས་པའི་དྲི་མ་བྲལ། ། སངས་རྒྱས་རྣམ་སྤྲུལ་རྒྱ་བོད་འདིར། ། སྔོན་བྱོན་མཁས་གྲུབ་མ་ལུས་པའི། ། བཞེད་པའི་ཟབ་གནད་ཀུན་འདུས་པ། ། འདི་འདྲ་ཐོས་པ་སྐལ་བ་ཆེ། ། ཁོ་བོས་ཟབ་ཁྲིད་རེ་རེ་ནས། ། དཀའ་བ་དང་བླངས་བཙལ་བའི་ཆོས། ། ཁྱེད་ཅག་ཚེགས་མེད་དུས་གཅིག་ཏུ། ། རྣ་བར་ལེན་པ་ངོ་མཚར་རྨད། ། སྔ་མའི་བསགས་རྒྱབ་དབང་བྱས་པས། །
མི་ཚེ་ཆོས་ཀྱི་སྣང་བས་འདས། ། འཚོལ་དང་ཉན་དང་དྲི་དང་སེམས། ། མཐར་ནི་ཡི་གེའི་ལམ་དུ་བྲིས། ། རང་གི་ཚེ་རབས་ཕྱི་མ་ཡི། ། ཆོས་ཀྱི་བག་ཆགས་གསོ་བྱེད་དང་། ། དུས་འདིར་དོན་གཉེར་དད་ལྡན་་འགའ། ། སྲིད་ན་དེ་ལའང་ཕན་གྱུར་ཅིག ། ཅེས་ཚེགས་ཆུང་ངུས་ཆོས་ཀྱི་གནད་བདེ་བླག་ཏུ་རྟོགས་པའི་ཁྲིད་བརྒྱའི་དཔེ་ལ་བལྟས་ནས་ཆོས་ལུགས་གང་ལ་ཡང་དག་སྣང་སྦྱོང་བཞིན་རང་་་་ཉིད་གང་མོས་ཆོས་དེ་ཉམས་སུ་ལེན་པ་ལ་བརྩོན་པར་བྱའོ། ། གྲུབ་ཆེན་སྐལ་ལྡན་རྒྱ་མཚོའི་རྣམ་ཐར་ཡིད་བཞིན་དབང་གི་་་་་་་རྒྱལ་པོ་ལས། རྗེ་འདི་ཉིད་ཀྱིས་བོད་གངས་ཅན་གྱི་ཁྲོད་འདིར།
317སྔོན་བྱོན་པའི་སྐྱེས་ཆེན་དམ་པ་རྣམས་ཀྱི་ལུགས་སྲོལ་འཛིན་པ་མང་དུ་ཡོད་ཀྱང་། དེ་ཐམས་ཅད་སངས་རྒྱས་ཀྱི་བསྟན་པ་འཛིན་མཁན་ཡིན་གསུངས་ནས། རང་ཕྱོགས་དང་གཞན་ཕྱོགས་ཞེས་ཕྱོགས་རིས་མི་མཛད་པར། ཐམས་ཅད་ལ་དག་སྣང་གིས་ཁྱབ་པར་མཛད་ཅིང་། ཆོས་སྒོར་ཞུགས་པ་ཐམས་ཅད་ལ་དག་སྣང་འབའ་ཞིག་མཛད་པ་ཡིན་གསུངས། ཁོང་གི་མགུར་འབུམ་ལས། གཞན་ཆོས་ལུགས་གྲུབ་མཐའ་སྣ་ཚོགས་ལ། ། ཡིད་གཡོ་བའི་དད་པ་སྐྱེས་ན་རབ། ། དེ་མིན་ཀྱང་དག་སྣང་སྦྱོང་བ་དང་། ། དོན་མེད་པར་མི་སྨོད་དམ་བཅའ་ཡིན། །
ཞེས་དང་། ཆོས་རང་རང་མོས་པའི་ངོ་ན་ཟབ། ། མཆོག་སངས་རྒྱས་ཐོབ་པའི་ཐབས་དམ་པ། ། ས་དགེ་ལྡན་གསར་རྙིང་ཀུན་ལ་ཡོད། ། གཞན་མ་སྨོད་ཀུན་ལ་དག་སྣང་སྦྱོངས། ། ཞེས་གསུངས་པ་ལྟར་ཆོས་ལུགས་གྲུབ་མཐའ་གང་ལའང་དག་སྣང་སྦྱོངས་པར་བྱའོ། ། རྒྱ་རའི་བཙུན་པ་སངས་རྒྱས་ཡེ་ཤེས་ཀྱིས། རྒྱལ་བའི་གསུང་རབ་མཐའ་ཡས་པ་རྣམས་ལ་ཕྱོགས་ཞེན་དང་ཞེན་ལྟའི་དྲི་མ་སྤངས་ཏེ། གཟུ་བོར་གནས་པའི་བློས་ཕྱོགས་མེད་རིས་མེད་ཀྱི་སྒོ་ནས་ཉམས་སུ་བླངས་ཤིང་། ཉམས་སུ་ལེན་པ་མི་ལྕོགས་ཀྱང་ཐམས་ཅད་ལ་ཕྱོགས་རིས་སྤོངས་པའི་དད་པ་ཆེན་པོ་བསྐྱེད་ན་ཐབས་མཁས་པ་ཆེན་པོར་འགྱུར་རོ། །

གསུངས། ཡང་། གང་ལ་ཕྱོགས་ལྷུང་318རབ་ཏུ་སྤངས། ། མཁས་གྲུབ་ཕྱོགས་རིས་མེད་པ་ཡི། ། རྗེས་སུ་འབྲངས་ཤིག་ཤེས་ལྡན་དག ། ཅེས་དང་། བཀའ་བརྒྱུད་གོང་མ་ཐམས་ཅད་ཀྱིས། ། ཞི་ཕྱག་རྫོགས་གསུམ་ཐམས་ཅད་ལ། ། སྙིང་བོ་བྱེད་པ་མང་སྣང་བས། ། དད་པས་དེ་རྗེས་འབྲང་བ་ལགས། ། ཞེས་དང་།
རྒྱལ་བའི་བསྟན་པ་ཐམས་ཅད་ལ། ། ཕྱོགས་རིས་མེད་པར་དད་ཐོབ་ནས། ། ཚུལ་བཞིན་ཉམས་སུ་ལེན་པར་ཤོག ། ཚུལ་བཞིན་ཉམས་ལེན་མ་ནུས་ནའང། ། རྒྱལ་བའི་གསུང་རབ་ཐམས་ཅད་ལ། ། ཕྱོགས་མེད་དད་པ་བྱེད་པར་ཤོག ། གསུངས། པཎ་ཆེན་བློ་བཟང་ཡེ་ཤེས་ཀྱིས། དབུས་གཙང་མངའ་རིས་བར་གྱི་གྲུབ་པའི་མཐའ། ། ཀུན་ཀྱང་རྒྱལ་བསྟན་ཁོ་ན་ཡིན་པས་ན། །
ཕྱོགས་ལྷུང་གདོན་གྱིས་སྡང་ཤུགས་མ་མཛད་པར། ། དག་སྣང་ནོར་བུའི་འོད་ཀྱིས་ཁྱབ་ན་ལེགས། ། ཞེས་དང་། འབྲུག་པ་ཀུན་ལེགས་ཀྱིས། ཕྱག་ཆེན་དང་རྫོགས་ཆེན་དབུ་མ་གསུམ། ། མཁས་པས་བལྟས་ན་གཅིག་ཏུ་འདུག ། བླུན་པོ་ཆོས་སྤོངས་མཛད་འདོད་རྣམས། ། སོ་སོར་ཕྱེ་ལ་ང་ཡིས་སྒོམས། ། ཞེས་དང་། རྗེ་བཙུན་ཆོས་ཀྱི་དབང་ཕྱུག་གིས།
བླ་མ་ཆོས་བརྒྱུད་གྲུབ་མཐའི་ཁ་འཛིན་སྨོད། ། རང་གཞན་ཆགས་སྡང་བསྟོད་སྨད་སྒོ་སྐུར་སྤངས། ། ལྟ་བ་ཁ་འཁྱེར་གསང་བ་མི་འཆོལ་བར། ། ནང་དུ་སེམས་ཤིང་ཀུན་ལ་དག་སྣང་སྦྱོངས། ། ཞེས་དང་། འོལ་ཁ་བཞད་319པ་རྡོ་རྗེས། རྟག་ཏུ་དམ་ཚིག་ངོ་ལྐོག་མེད་པར་སྲུངས། ། དག་སྣང་ཁྱབ་གདལ་ཕྱོགས་རིས་མེད་པར་སྦྱོངས། ། ཞེས་དང་། རྗེ་བཙུན་གྲོལ་མཆོག་པས།
ཡོངས་ལ་དག་སྣང་རིས་མེད་པ། ། དེའི་ཚེ་མ་དག་གང་དུ་འཚོལ། ། ཀུན་ཁྱབ་སྐྱབས་ཡུལ་མ་ལུས་པས། ། དུས་གཅིག་བྱིན་གྱིས་རློབས་འདི་མཚར། ། ཞེས་དང་། ཨོ་རྒྱན་ཆེན་པོས། དག་སྣང་མོས་གུས་ཕྱོགས་མེད་དུ་བྱེད་པ་ཤིན་ཏུ་གལ་ཆེ་བས་ན་གཟབ་ཤིག་ཅེས་གསུངས། དེ་ལྟར་རྒྱ་བོད་ཀྱི་མཁས་གྲུབ་རྣམས་ཀྱིས་གསུངས་པ་རྣམས། འདིར་ཡི་གེ་མང་དུ་དོགས་ནས་མ་བྲིས་སོ། ། དེས་ན་རིང་བརྒྱུད་བཀའ་མ་དང་།
ཉེ་བརྒྱུད་གཏེར་མ། ཟབ་མོ་དག་སྣང་གི་ཆོས་བསྐོར་གང་ལ་ཡང་དད་གུས་དག་སྣང་ཕྱོགས་མེད་དུ་སྦྱོང་བཞིན། རང་ཉིད་གང་མོས་ཆོས་དེ་ཉམས་སུ་ལེན་པ་ལ་འབད་པར་བྱའོ། ། ཡང་ཕན་བདེའི་འབྱུང་གནས་སངས་རྒྱས་ཀྱི་བསྟན་པ་རིན་པོ་ཆེ་འདི་ཕྱོགས་དུས་གནས་་་་་་་་་་སྐབས་ཀུན་ཏུ་དར་ཞིང་རྒྱས་པར་འདོད་པ་དང་། མ་སེམས་ཅན་ཐམས་ཅད་ལ་བདེ་སྐྱིད་ཚད་མེད་པ་བསྐྱེད་པར་འདོད་པའི་ཕྱི་རབས་ཀྱི་བསྟན་འཛིན་གྱི་སྐྱེས་མཆོག་རྣམས་ཀྱིས། སྔོན་བྱོན་མཁས་གྲུབ་གོང་མ་དང་ད་ལྟའི་སྐྱེས་བུ་དམ་པ་མང་བོའི་རྣམ་་་་་ཐར་དང་གསུང་བཞིན། ཆོས་ལུགས་གྲུབ་མཐའ་གང་ལ་དད་320གུས་དག་སྣང་སྐྱེ་བའི་ལེགས་བཤད་མང་པོ་རྩོམས་ལ་ཞོགས་་་་་་་དང་། མ་འོངས་པ་ན་བསྟན་པ་དང་འགྲོ་བ་སེམས་ཅན་ལ་ཕན་ཐོགས་རྒྱ་ཆེན་པོ་ཡོང་། དེ་མ་ཡིན་པར་ཁྱི་ངན་འགའ་རེས་དངོས་སུ་འཛིན་མ་ཐུབ་པར། རྗེས་ནས་སུས་མ་ཚོར་བར་ཉྭ་ལ་འཛིན་པ་ལྟར།
གྲུབ་མཐའི་ཕྱོགས་རིས་ཆེ་བ་འགའ་རེས། དངོས་སུ་འགོག་མ་ཐུབ་པར་ལྐོག་ནས་ཡིག་ངན་མང་པོ་བྲིས་ཏེ་འགོག་པ་དེ་རྣམས་ཀྱིས། སངས་རྒྱས་ཀྱི་བསྟན་འཛིན་བརྒྱུད་པ་དང་བཅས་པ་རྣམས་ལ་གནོད་པ་ཆེན་པོ་སྐྱེལ་བར་འགྱུར་བས། དེ་ལྟ་བུའི་དཔེ་ངན་རྫས་དུག་འཇོག་མི་རུང་། གལ་ཏེ་བཞག་སོང་བསྤྱོམར་བལྟས་ན་ཡང་གྲུབ་མཐའ་གཞན་ཚོར་ལོག་ལྟ་སྐྱེས་ནས་ཆོས་སྤོང་གི་ལས་ངན་པ་བསགས་ཏེ་ཕྱི་མར་ངན་སོང་དུ་སྐྱེ་བར་འགྱུར་བས། དེ་ལྟ་བུའི་དཔེ་ཆ་ཙམ་ཡང་ནང་དུ་འཇོག་པར་མི་བྱའོ། ། སངས་རྒྱས་ཀྱི་བསྟན་པ་རིན་པོ་ཆེ་འདི་ཤིན་ཏུ་ཟབ་ཅིང་རྒྱ་ཆེ་བས་ན། གྲུབ་མཐའ་གཅིག་གཉིས་ཀྱིས་ཕྱོགས་རེ་བ་ལས་ཡོངས་རྫོགས་ཟིན་པ་དཀའ། ཡོངས་རྫོགས་ཟིན་པ་ལ་བསྟན་འཛིན་གྱི་སྐྱེས་བུ་དམ་པ་རྣམས་ཀྱིས་གཅིག་གིས་གཅིག་ལ་དད་གུས་དག་སྣང་སྦྱོང་བཞིན། བསྟན་པའི་བདག་པོ་དཔལ་ལྡན་ས་སྐྱ་པ་དང་རི་བོ་དགེ་ལྡན་པ་རྣམས་ཀྱིས་བསྟན་་་་་པའི་གཞི་བཟུང་།
རྙིང་མ་བཀའ་བརྒྱུད་སོགས་གྲུབ་མཐའ་321གཞན་རྣམས་ཀྱིས་བསྟན་པའི་ཟུར་བརྒྱན་ནས་ཐམས་ཅད་ཀྱིས་བཟུང་ན། ཕན་བདེའི་འབྱུང་གནས་བསྟན་པ་རིན་པོ་ཆེ་ཡོངས་སུ་རྫོགས་པ་སྒོ་སྣ་ཚོགས་ནས་ཕྱོགས་དུས་གནས་སྐབས་ཀུན་ཏུ་དར་ཞིང་རྒྱས་པར་འགྱུར་རམ་སྙམ་པས། དེ་ལྟར་དུ་མཛད་དུ་གསོལ་ཞེས་བསྟན་འཛིན་གྱི་སྐྱེས་བུ་དམ་པ་རྣམས་ལ་བདག་་་་་་་གིས་ཐལ་མོ་སྦྱར་ནས་ལན་བརྒྱའི་བར་དུ་གསོལ་བ་འདེབས་པ་ལགས་སོ། ། སྨྲས་པ། སངས་རྒྱས་རབས་བདུན་ལ་སོགས་ཕྱོགས་བཅུ་ཡི།། སངས་རྒྱས་ཡོངས་ལ་གུས་པས་གསོལ་བ་འདེབས། ། སངས་རྒྱས་རྣམས་ཀྱི་གསུང་བཞིན་ཆོས་བྱས་ནས། ་། སངས་རྒྱས་གོ་འཕང་ཐོབ་པར་བྱེན་གྱེས་རློབས། ། སྟོན་པས་སྔོན་དུས་ཆོས་འཁོར་བསྐོར་བའི་དུས། ། ཚིག་ལྷུག་ཚིགས་བཅད་གཉིས་ཀ་གསུངས་པ་བཞིན། །
འདིར་ཡང་ཚིག་ལྷུག་རྣམས་ཀྱི་བར་སྐབས་སུ། ། སླར་ཡང་ཚིགས་སུ་བཅད་ནས་དབྱངས་སུ་ལེན། ། ཕྱོགས་བཅུ་དུས་གསུམ་སངས་རྒྱས་རྣམས་ཀྱི་ཆོས། ། སྔར་ཡང་གསུངས་ཤིང་ཕྱིན་ཆད་གསུང་འགྱུར་ལ། ། ད་ལྟ་ཡང་དང་ཡང་དུ་གསུང་ངོ་ཞེས། ། མདོ་སྔགས་རྒྱ་བོད་མཁས་གྲུབ་མང་པོས་གསུངས། ། སྡེ་སྣོད་གསུམ་ལས་གསང་སྔགས་རྒྱུད་སྡེ་མང་། ། གསང་སྔགས་ནང་ནས་མ་རྒྱུད་ཤིན་ཏུ་མང་། ། དེ་དག་ཀུན་ལས་ཤེས་རབ་322བརྒྱུད་མང་ཞེས། ། ཇོ་བོའི་རྣམ་ཐར་ཡོངས་གྲགས་མ་ལས་གསུངས། །
བྱང་ཆུབ་སེམས་དཔའ་དད་པ་ཕུན་ཚོགས་ལ། ། སངས་རྒྱས་མི་བཞུགས་ན་ཡང་ནམ་མཁའི་དཀྱིལ། ། རྩིག་པ་ཤིང་རྣམས་ལས་ནི་ཆོས་འབྱུང་ཞེས། ། དམ་ཆོས་ཡང་དག་སྡུད་པའི་མདོ་ལས་གསུངས། ། གསང་སྔགས་རྒྱུད་དང་རྒྱུད་ཀྱི་རྒྱལ་པོ་གང་། ། གསང་བདག་ཕྱག་ན་རྡོ་རྗེ་ཁྱོད་ཉིད་ཀྱིས། ། གཏེར་ནས་གཏེར་དུ་ཕྱུངས་ཤིང་བསྩལ་ཏོ་ཞེས། ། རྒྱུད་ཀྱི་མཆོག་གྱུར་དཔལ་མཆོག་རྒྱུད་ལས་གསུངས། ། གཏེར་ཆོས་ཡིན་ཚད་ཐམས་ཅད་་རྙིང་ཆོས་དང་། ། གཏེར་ཆོས་འདོན་པའི་གཏེར་སྟོན་ཐམས་ཅད་པོ། །
ཟོག་པོ་རྫུན་མ་ཞིག་ཡིན་མི་དགོས་ཞེས། ། ཐམས་ཅད་མཁྱེན་པ་ཆོས་ཀྱི་རྡོ་རྗེས་གསུངས། ། རྒྱ་གར་ཉན་ཐོས་སྡེ་བ་བཅོ་བརྒྱད་དང་། ། བོད་དུ་དར་བའི་གྲུབ་མཐའ་མ་ལུས་པ། ། འགྲོ་ཀུན་བདེ་ཐབས་ནང་པ་སངས་རྒྱས་ཀྱི། ། ཆོས་ལུགས་ཡིན་པས་དག་སྣང་སྦྱོངས་པར་རིགས། ། སྔོན་བྱོན་སྐྱེས་ཆེན་དམ་པ་མང་བོ་ཡིས། ། མདོ་རྒྱུད་བསྟན་བཅོས་ཀུན་གྱི་གནད་བསྡུས་པའི། ། ཁྲིད་ཡིག་མི་འདྲ་བརྒྱ་རྩ་ཕྱོགས་གཅིག་ཏུ། ། རྗེ་བཙུན་གྲོལ་མཆོག་པ་ཡིས་བསྒྲིགས་ལ་ལྟོས། །
མཁས་གྲུབ་ཉིས་འཛོམས་སྐལ་ལྡན་རྒྱ་མཚོ་ཡིས། ། སྐྱེས་ཆེན་གོང་མའི་སྲོལ་འཛིན་གྲུབ་མཐའ་ཀུན། ། སངས་རྒྱས་བསྟན་པ་འཛིན་མཁན་ཡིན་གསུངས་ནས། ། ཕྱོགས་མེད་323དག་སྣང་འབའ་ཞིག་མཛད་པར་གདའ། ། རིང་བརྒྱུད་བཀའ་མ་ཉེ་བརྒྱུད་གཏེར་མ་དང་། ། ཟབ་མོ་དག་སྣང་ཆོས་བསྐོར་གང་ལ་ཡང་། ། ཕྱོགས་མེད་དད་གུས་དག་སྣང་སྦྱོང་བཞིན་དུ། ། གང་མོས་ཆོས་ལ་ཉམས་ལེན་བྱས་ན་ལེགས། ། བོད་དུ་དར་བའི་གྲུབ་མཐའ་ཕལ་ཆེར་ལ། ། འགའ་རེས་ཕྱི་རོལ་པ་ལས་ལྷག་པར་དུ། །
སྡང་བ་ཆགས་སྡང་གདོན་གྱིས་སྤྱོས་པའི་རྟགས། ། ཆོས་མ་ཤེས་པའི་རང་མཚང་བསྟན་པ་ཡིན། ། སངས་རྒྱས་བསྟན་པ་ཤིན་ཏུ་རྒྱ་ཆེ་བའི། ། གྲུབ་མཐའ་རེ་རེས་ཁོས་བཟུང་སྙམ་ན་ཡང་། ། རགས་རིམ་ཙམ་ལས་ཐམས་ཅད་ཟིན་པ་དཀའ། ། བསྟན་པ་ཡོངས་སུ་རྫོགས་པ་འཛིན་འདོད་ན། ། ས་དགེ་གཉིས་ཀྱིས་བསྟན་པའི་གཞི་མ་གྱིས། ། ཕྱག་རྫོགས་སོགས་ཀྱིས་བསྟན་པའི་ཟུར་བརྒྱན་ནས། ། ཀུན་གྱིས་རྒྱལ་བའི་བསྟན་པ་ཟུངས་ཤིག་ཅེས། ། ཡང་ཡང་བསྐུལ་བས་དེ་བཞིན་འཛིན་པར་སྒོན། །
བདག་ནི་དེང་ནས་སངས་རྒྱས་མ་ཐོབ་པར། ། ཚེ་རབས་ཀུན་ཏུ་རྒྱལ་བ་སྲས་བཅས་ཀྱིས། ། གསུངས་པའི་དམ་ཆོས་མ་ལུས་འཛིན་པ་དང་། ། མཁའ་མཉམ་འགྲོ་ལ་ཕན་ཐོགས་འབྱུང་བར་ཤོག ། རྣར་སྙན་ཡིད་འབབ་ཆོས་ཀྱི་གླུ་དབྱངས་འདི། ། གསར་རྙིང་གྲུབ་མཐའ་གང་གིས་ཐོས་ན་ཡང་། ། རྒྱུད་ཀྱི་ཆགས་སྡང་ཕྱོགས་རིས་ཀུན་ཞི་ནས། ། ཆོས་ལུགས་ཡོངས་ལ་དག་སྣང་སྐྱེ་བར་ཤོག ། ཅེས་པའང་བར་སྐབས་ཀྱི་324ཚིགས་སུ་བཅད་པའོ།། དེ་ཡང་ཕན་བདེའི་འབྱུང་གནས་སངས་རྒྱས་ཀྱི་བསྟན་པ་་་་་བོད་དུ་ཉི་མ་ཤར་བ་ལྟར་གསལ་བར་མཛད་པའི་ཨོ་རྒྱན་རིན་པོ་ཆེ།
ཇོ་བོ་རྗེ། རྗེ་རིན་པོ་ཆེ་རྣམས་ཐུགས་རྒྱུད་གཅིག་ཚུལ་ནི། ལྔ་བརྒྱའི་གཙུག་རྒྱན་ལྷ་གཅིག་ཇོ་བོ་ཨ་ཏི་ཤའི་བཀའ་གདམས་་་་་་་གླེགས་བམ་རིན་པོ་ཆེའི་ལྷའི་རྒྱལ་པོའི་སྐྱེས་རབས་ལས། མཁན་བརྒྱུད་དུ་མ་ཟད། དགེ་སློང་བྱང་ཆུབ་སེམས་དཔའ་རྣལ་འབྱོར་གྱི་དབང་ཕྱུག་དང་ལྡན་པ་དྲི་མེད་མཚོ་ལས་སྐྱེས་པའི་རྡོ་རྗེ་ནི་རྒྱ་གར་ནས་འདུལ་བ་འཛིན་པ་ཆེན་པོ་ཞིག་ཏུ་སྤྲུལ་པར་གྲགས་ཏེ། དཔལ་ཏེ་རུ་གའི་བཞེད་པ་ནི་ཁོ་བོ་ཁོ་ན་ཡིན་པར་བྱེད། གདུལ་བྱའི་དབང་གིས་བོད་འདིར་ལན་གཉིས་གསུམ་ཙམ་ཞིག་འོང་སྟེ་སྤྲུལ་པའང་དེ་ལྟར་འགྱེད་དོ། ། དེ་དུས་ཀྱི་ལོ་རྒྱུས་ནི་ད་ལྟའི་སྔགས་པ་ཕལ་ཆེ་བར་གྲགས་ཀྱང་། ཁྱེད་ཅག་ལ་ཤེས་འདོད་ཀྱང་མེད་པས་བསྟན་མི་འཚལ། ཞེས་དང་།
གཞན་ཡང་ང་ཉིད་ཨོ་རྒྱན་པདྨར་བྱས་ཏེ་བོད་ཀྱི་ལྷ་འདྲེ་འདུལ་བའི་དུས་ཀྱི་ཆོས་རྣམས་ད་ལྟའི་སྔགས་པ་རྣམས་ལ་དར་བ་འདི་ཡིན་ཏེ། ཞེས་གསུངས། གཞན་ཡང་བཀའ་གདམས་གླེགས་བམ་རིན་པོ་ཆེའི་རྒྱལ་བུ་དཀོན་མཆོག་འབངས་ཀྱི་སྐྱེས་རབས་ལས། འདི་ནས་སྐྱེ་བ་གཞན་གྱིས་མ་ཆོད་པར། ། བོད་ཁམས་མགོན་མེད་ཡུལ་དུ་325ཐུགས་རྗེས་སོང་། ། བོད་འདི་རྒྱལ་པོ་དག་ལ་ཚད་མར་བྱེད། ། མི་དབང་མཛོད་ལ་བོད་ཁམས་བདེ་བར་སྐྱོངས། ། ཨོ་རྒྱན་ཡུལ་དུ་ཇི་སྐད་སྨྲོས་པ་བཞིན། ། བདག་ཀྱང་གནས་དེར་ལྷ་འདྲེ་འདུལ་དུ་འགྲོ། ། ཞེས་བླ་མ་དྲི་མ་མེད་པ་ཨོ་རྒྱན་དུ་སྤྲུལ་ནས་བོད་ཁམས་ཀྱི་ལྷ་འདྲེ་འདུལ་བ་དང་།
སྤྲུལ་པ་གཅིག་ནི་བལ་པོའི་མཐིལ་དུ་འགྲོ། ། ཞེས་བལ་པོ་པདྨ་བཛྲ་དང་། སྤྲུལ་པ་གཅིག་ནི་རྒྱ་གར་གནས་ཆེན་འགྲིམས། ། ཞེས་དཔལ་ལྡན་ཨ་ཏི་ཤ་དང་། སྤྲུལ་པ་གཅིག་ནི་མདོ་ཁམས་སྨད་དུ་འགྲོ། ། ཞེས་ཙོང་ཁ་པ་ཆེན་པོ་དང་ལྔ་ཀ་ཐུགས་རྒྱུད་གཅིག་པ་གླེགས་བམ་རིན་པོ་ཆེར་བཤད་པ་་་་་་རྣམས་ལ་དགོངས་ནས་ཐམས་ཅད་མཁྱེན་པ་དགེ་འདུན་རྒྱ་་་་་་་་མཚོའི་ཞལ་སྔ་ནས། རིག་འཛིན་གྲུབ་པའི་དབང་ཕྱུག་པདྨ་འབྱུང་། ། ལྔ་བརྒྱའི་གཙུག་རྒྱན་དཔལ་ལྡན་མར་མེ་མཛད། ། རྡོ་རྗེ་འཆང་དབང་བློ་བཟང་གྲགས་པའི་དཔལ། ། སྣ་ཚོགས་སྤྲུལ་པའི་གར་མཛད་དེ་ལ་འདུད། །
ཅེས་དང་། དེ་བཞིན་རྗེ་འབར་ཆུང་པ་བཀྲ་ཤིས་རྒྱ་མཚོས། གཟི་བརྗིད་འོད་དཔག་མེད་མགོན་ཨོ་རྒྱན་རྗེ། ། ཨ་ཏི་ཤ་དང་འཇམ་མགོན་བློ་བཟང་གྲགས། ། ཡེ་ཤེས་གཅིག་ལས་རྣམ་འགྱུར་ཆུ་ཟླའི་གར། ། ངེས་པ་སྙིང་ནས་རྙེད་པས་ལན་བརྒྱར་འདུད། ། ཅེས་གསུངས་པ་རྣམས་ཚད་མར་བཟུང་ནས་ཨོ་རྒྱན་བཀའ་དྲིན་ཅན། མཉམ་མེད་ཇོ་བོ་རྗེ། འཇམ་མགོན་བླ་མ་326རྣམས་ཀྱི་ཆོས་དང་རྒྱུད་འཛིན་རྣམས་ལ་བཟང་ངན་ཕྱོགས་རིས་མེད་པར་དད་གུས་དག་སྣང་སྦྱོང་བཞིན་མཆོད་བསྟོད་བཀུར་བ་ལ་བརྩོན་པར་བྱའོ། ། ཡང་རྗེ་རྒྱལ་བ་གཉིས་པའི་ལེགས་བཤད་ས་གསུམ་གྱི་སྒོན་མེ་ལྟ་བུའི་ལམ་རིམ་བསྡུས་དོན་ལས།
འཛམ་གླིང་མཁས་པ་ཡོངས་ཀྱི་གཙུག་གི་རྒྱན། ། སྙན་པའི་བ་དན་འགྲོ་ན་ལྷང་ངེ་བ། ། ཀླུ་སྒྲུབ་ཐོགས་མེད་གཉིས་ལས་རིམ་བཞིན་དུ། ། ལེགས་བརྒྱུད་བྱང་ཆུབ་ལམ་གྱི་རིམ་པས་ནི། ། སྐྱེ་དགུའི་འདོད་དོན་མ་ལུས་སྐོང་བས་ན། ། གདམས་པ་རིན་ཆེན་དབང་གི་རྒྱལ་པོ་སྟེ། ། གཞུང་བཟང་སྟོང་གི་ཆུ་བོ་འདུ་བའི་ཕྱིར། ། དཔལ་ལྡན་ལེགས་པར་བཤད་པའི་རྒྱ་མཚོའང་ཡིན། ། བསྟན་པ་ཐམས་ཅད་འགལ་མེད་རྟོགས་པ་དང་། ། གསུང་རབ་མ་ལུས་གདམས་པར་འཆར་བ་དང་། །
རྒྱལ་བའི་དགོངས་པ་བདེ་བླག་རྙེད་པ་དང་། ། ཉེས་སྤྱོད་ཆེན་པོའི་གཡང་ས་ལས་ཀྱང་སྲུངས། ། དེ་ཕྱིར་རྒྱ་བོད་མཁས་པའི་སྐྱེ་བོ་ནི། ། སྐལ་ལྡན་དུ་མས་བསྟེན་པའི་གདམས་པ་མཆོག ། སྐྱེས་བུ་གསུམ་གྱི་ལམ་གྱི་རིམ་པ་ཡིས། ། ཡིད་རབ་མི་འཕྲོག་དཔྱོད་ལྡན་སུ་ཞིག་ཡོད། ། གསུང་རབ་ཀུན་གྱི་སྙིང་བོ་བསྡུ་བསྡུ་བ། ། ཚུལ་འདི་ཐུན་རེ་སྟོན་དང་ཉན་པས་ཀྱང་། ། དམ་ཆོས་འཆད་དང་ཐོས་པའི་ཕན་ཡོན་སོགས། ། རླབས་ཆེན་བསྡུད་པར་ངེས་པས་དེ་དོན་བསམ། །
ཞེས་གསུངས་པ་ལྟར་327ཉམས་སུ་བླངས་ན། གཞན་ཆོས་ལུགས་གྲུབ་མཐའ་གང་ལ་ཡང་ལོག་ལྟ་མི་སྐྱེ་བར་གདམས་པར་ཤར་ནས། དད་གུས་དག་སྣང་འཆར་བ་བྱང་ཆུབ་ལམ་གྱི་རིམ་པའི་ཁྱད་ཆོས་ཡིན་ཏེ། བདག་གི་རྩ་བའི་བླ་མ་རྗེ་འཇམ་དབྱངས་རྒྱ་མཚོའི་ཞལ་ནས། བདག་ཅག་གི་སྟོན་པ་ཐུགས་རྗེ་ཅན་གྱི་ཆོས་གང་གསུངས་ཚད་པོ་་་་་་་་་སེམས་ཅན་རྣམས་མངོན་མཐོ་ལྷ་མི། ངེས་ལེགས་ཐར་བ་དང་ཐམས་ཅད་མཁྱེན་པའི་གོ་འཕང་ཐོབ་པའི་ཐབས་ཤ་སྟག་ཡིན་ལ། དེ་དག་རྣམས་ཀྱི་བརྗོད་བྱའི་དོན་ཐམས་ཅད་ཚུར་བསྡུ་ན། སྐྱེས་བུ་གསུམ་གྱི་ལམ་གྱི་རིམ་པར་འདུ་ལ། དེ་ཡང་སྐྱེས་བུ་ཆུང་ངུའི་སྐབས་ན་མངོན་མཐོ་ལྷ་མིའི་གོ་འཕང་དང་། སྐྱེས་བུ་འབྲིང་གི་སྐབས་ན་ངེས་ལེགས་ཐར་བ་ཙམ་དང་།
སྐྱེས་བུ་ཆེན་པོའི་སྐབས་ན་ཐམས་ཅད་མཁྱེན་པའི་གོ་འཕང་ཐོབ་ཐབས་ཡིན་པར་གོ་ནས་ཀུན་ལ་དད་གུས་དག་སྣང་སྐྱེ་བ་བྱང་ཆུབ་ལམ་གྱི་རིམ་་་་པའི་ཁྱད་ཆོས་ཡིན་གསུངས། བདག་གི་ཡོངས་འཛིན་དགེ་བཤེས་ཆེན་མོའི་ཞལ་སྔ་ནས། ས་སྐྱ་རྙིང་མ་ཇོ་ནང་པ་སོགས་སུ་གང་ལའང་མ་གུས་པ་དང་བརྙས་སྨོད་གཏན་ནས་བྱ་མི་རུང་། ཐ་ན་བོན་གྱི་གཡང་འགུགས་བྱེད་པ་ལ་ཡང་། དེ་སེམས་ཅན་ལ་ཕན་པ་བསྒྲུབ་པའི་ཐབས་ཤིག་རེད། བོན་གྱི་དྲང་སྲོང་ཆེན་པོ་རྣམས་ཀྱིས་སེམས་ཅན་ལ་ཕན་པའི་ཐབས་སུ་གསུངས་པ་རེད་་་་328བསམས་ནས་དག་སྣང་སྦྱོངས་དགོས། བོད་འདི་ལ་བསྟན་པ་སྔ་དར་གྱི་དུས་སུ་སློབ་དཔོན་ཆེན་པོ་པདྨ་འབྱུང་གནས་དང་། མཁན་ཆེན་ཞི་བ་འཚོ་གཉིས་སྐུ་དྲིན་ཤིན་ཏུ་ཆེ་བ་ཡིན་ཏེ། སློབ་དཔོན་ཆེན་པོ་པདྨ་འབྱུང་གནས་ཀྱིས་བོད་ཀྱི་ལྷ་འདྲེ་ཐམས་་་་་་་ཅད་དམ་ལ་བཏགས་ནས་ད་ལྟ་ཐམས་ཅད་ལ་ཆོས་བྱེད་རྒྱུ་ཡོད་པ་འདི་ཁོང་གི་དྲིན་ཡིན་གསུངས། ཕྱི་རོལ་མུ་སྟེགས་པའི་གྲུབ་མཐའ་ལ་གཏན་ནས་སྨོད་མི་རུང་།
སེམས་ཅན་གྱི་ལས་བསམ་གྱེས་མི་ཁྱབ། སངས་རྒྱས་ཀྱི་མཛད་པ་ཡང་བསམ་གྱིས་མི་ཁྱབ་པས་ན། ཅི་འདྲ་ཡིན་མི་ཤེས། ཁྱད་པར་དུ་རྒྱུད་སྡེ་ནས་མུ་སྟེགས་ཅན་ལ་སྨོད་མི་བྱ་ཞེས་གསུངས་པས་དབང་བསྐུར་སོགས་ཐོབ་ནས་དེ་དག་ལ་སྨོད་མི་རུང་བའི་རྒྱུ་མཚན་ཕྱི་རོལ་པའི་ལྷ་་་་དབང་ཕྱུག་ཆེན་པོ་སོགས་གསང་སྔགས་ཀྱི་སྣོད་རུང་གི་གདུལ་བྱ་ཡིན་པས་ནའོ། ། བྱང་ཆུབ་ལམ་གྱི་རིམ་པའི་ཆེ་བ་བཞི་པོ་འདི་ལམ་རིམ་གྱི་གནས་སྐབས་ཀྱི་དགོས་པའི་ཕན་ཡོན་ཡིན་གསུངས། དེས་ན་རང་གི་རྩ་བའི་བླ་མའི་གསུང་བཞིན་གང་ལ་དད་གུས་་་་་དག་སྣང་སྦྱོང་བ་ལ་བརྩོན་པར་བྱའོ། ། གཞན་ཡང་ཀོའུ་ཤཱཀ་གི་ལན་བསྟན་བཅོས་ལྟ་ངན་མུན་སེལ་ལས། ཀུན་རྟོག་གྲུབ་པའི་ཆགས་སྡང་ལ་བརྟེན་ནས། ། གཞན་ཕྱོགས་རིས་སུ་བཅད་ནས་སྨོད་བྱེད་པ། ། དམ་ཆོས་སྤོང་བའི་ལས་ངན་གསོག་པ་ཡིན། །
ཐར་329འདོད་རྣམས་ཀྱིས་འཁྲུལ་མེད་ལམ་བཟང་ལ། ། འབད་ཅིང་དག་སྣང་ཕྱོགས་མེད་སྦྱོང་བ་འདི། ། ནམ་གཞག་གཏན་གྱི་འདུན་མ་ཡིན་པར་གོ ། ཐར་འདོད་ཐར་པའི་ལམ་ལ་འགོད་པའི་ཕྱིར། ། ལོག་རྟོག་ལུང་དང་རིགས་པས་སེལ་བ་ནི། ། བསྟན་ལ་ཕན་པའི་དགག་སྒྲུབ་ཡིན་མོད་ཀྱི། ། རང་གཞན་གྲུབ་མཐའ་ཆགས་སྡང་ལ་བརྟེན་ནས།། སྐྱེས་བུ་དམ་པ་རྣམས་དང་དེ་ཡི་ལུགས། ། སྨད་པའི་དགག་སྒྲུབ་འདི་རྣམས་དམྱལ་བའི་རྒྱུ། ། ཐར་འདོད་རྣམས་ཀྱིས་དགག་སྒྲུབ་གནས་འདི་ལ། །་
བག་ཡོད་བསྟེན་ནས་བླང་དོར་མཛད་འཚལ་ལོ། ། ཞེས་དང་། རྒྱལ་དབང་ལྔ་བ་རིན་པོ་ཆེས། རྒྱལ་ཀུན་ཤེས་རབ་རལ་གྲི་རྣོན་པོའི་མཚོན། ། རྣམ་དཔྱོད་དཔུང་པས་བཏེགས་ནས་ཐུབ་བསྟན་གྱེ། ། ལོག་རྟོག་དྲ་བ་གཅོད་མཛད་ཙོང་ཁ་པ། ། འཇམ་དཔལ་རྡོ་རྗེ་ངུར་སྤྲིག་ཟློས་གར་མཁན། ། ཕྲ་ཞིབ་མཛངས་པའི་ནོར་བུ་ཀེ་ཏ་གས། ། ལན་བརྒྱར་བགྲུངས་པའི་ཁྱོད་གསུང་དྭངས་པའི་ཆུར། ། འཁྲུལ་བའི་རྙོག་མ་ཀུན་མཁྱེན་ཡེ་ཤེས་ཀྱིས། །
ཕྲ་རབ་རྡུལ་ཙམ་གཟིགས་པའི་གནས་མ་གྱུར། ། འོན་ཀྱང་བྱེ་བྲག་སྨྲ་པས་ཤེར་ཕྱིན་རྣམས། ། ཐུབ་གསུང་མིན་ཞེས་རྒོལ་བ་ཇི་བཞིན་དུ། ། གཞུང་ལུགས་མང་ཐོས་མཁས་པ་ཀོའུ་ཤཱཀ་གིས། ། རྒྱལ་བ་གཉིས་པའི་གསུང་ལ་རྣམ་པར་གཤུང་། ། ཚུལ་དེར་མ་བཟོད་འཇམ་དབྱངས་ཆོས་དགའ་བས། ། བློ་གྲོས་རྣམ་པར་330ཡངས་པའི་བཤེས་གཉེན་དང་། ། རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོས། ། རྩོད་ལྡན་རྡོ་རྗེ་ཐོག་གི་རྗེས་འགྲོ་མཛད། ། ཕན་ཚུན་དམ་བཅའ་འགོག་པའི་ལུང་རིག་གིས། །
ཐལ་འགྱུར་འཕེན་པ་རྒྱ་བོད་མཁས་པའི་ལུགས། ། སྨོད་ཚིག་ཀུ་རེའི་ཚུལ་དུ་རྟོག་གེ་ཡི། ། ངང་ཚུལ་ཡིན་གྱེས་འཁོན་དུ་འཛིན་རྣམས་རྨོངས། ། གསུངས། རྒྱལ་སྲས་ཐོགས་མེད་རིན་པོ་ཆེས། ཆོས་ལུགས་ཐ་དད་འཛིན་པ་མང་པོ་རྣམས། ངེད་ཀྱི་ཆོས་འདི་ཁོ་ན་མཆོག་ཡིན། གཞན་རྣམས་དམན་པ་དང་ནོར་བ་ཡིན་གསུང་གིན་གདའ་ནའང། དེ་རྣམས་ཀྱི་མཚན་ཉིད་ནི་མ་རྟོགས། ཆོས་དེ་རྣམས་ཉམས་སུ་བླངས་པ་ལ་གང་ཟག་བཟང་པོ་མང་བོ་བྱུང་བ་ཡིན་ཟེར་གྱིན་གདའ་བས།
ཆོས་དེ་རྣམས་བཟང་པོ་ཡིན་ཡོངས་སྙམ་པ་བྱུང་ལགས་གསུངས། རྒྱལ་བ་བསྐལ་བཟང་རྒྱ་མཚོའི་ཉམས་མགུར་ལས། རྣམ་ཐར་གཙང་མ་དགེ་ལྡན་བཀའ་བརྒྱུད། ། ཕྱོགས་རེ་འཛིན་པའི་གྲུབ་མཐའ་མིན་ནོ། ། མདོ་སྔགས་ཐམས་ཅད་གདམས་པར་ཤར་བའི། ། བཤད་སྒྲུབ་བསྟན་པའི་ཉིང་ཁུ་ལགས་སོ། ། ཨ་ཧོ་ཡེ་ཉིང་ཁུ་ལགས་སོ། ། བདེ་ལ་མི་རྟོག་ཕྱག་རྒྱ་ཆེན་པོ། ། ཞི་གནས་ལྟེངས་པོའི་ཚོམ་འཇོག་མིན་ནོ། ། རང་སེམས་སྤྲོས་བྲལ་གནས་ལུགས་མཐོང་བའི། །
བདེ་གསལ་སྒོམ་གྱི་རང་བབས་ལགས་སོ། ། ཨ་ཧོ་ཡེ་རང་བབས་ལགས་སོ། ། ཞེས་གསུངས་331པ་རྣམས་ལ་གོ་རྒྱུ་ཆེན་པོ་འདུག་པས་བློ་གྲོས་དང་ལྡན་པ་རྣམས་ཀྱིས་དེ་ལྟ་བུའི་ལམ་ལ་སློབ་པ་ལ་འབད་པར་བྱའོ། ། ཡང་འཇམ་དབྱངས་ཁ་ཆེའི་པཎ་ཆེན་པུ་བྱེ་ཤྲིས་མཛད་པའི་རྗེ་རིན་པོ་ཆེའི་བསྟོད་པ་ཙོང་ཁ་བརྒྱད་ཅུ་པ་ལས། ལྷོ་བྲག་གྲུབ་ཆེན་ལས་ཀྱི་རྡོ་རྗེ་ལ། ། གསང་བའི་བདག་པོའི་སྙན་བརྒྱུད་གདམས་ངག་དང་། ། མདོ་རྒྱུད་ལམ་གྱི་རིམ་པ་གསན་པ་ཡིས། ། བརྒྱུད་པའི་བཀའ་བབས་ཐོབ་པའི་ཙོང་ཁ་པ། ། ཞེས་གསུངས་པ་ལྟར། རྗེ་བདག་ཉིད་ཆེན་པོས་གྲུབ་ཆེན་ལས་ཀྱི་རྡོ་རྗེའི་མདུན་ནས་གསང་་་་་་་་་་བདག་སྙན་བརྒྱུད་ཀྱི་གདམས་པ་སོགས་ཐོབ་ནས་བསྟོད་པ་་་་་་་་མཛད་པ་ལས།
རྒྱལ་བའི་གསང་བའི་མཛོད་འཛིན་རྡོ་རྗེ་འཆང་།། དེ་ཡི་གསུང་རྒྱུན་བདུད་རྩིས་བློ་གྲོས་ལུས། ། ལེགས་པར་རྒྱས་པའི་རྒྱལ་སྲས་འགྲོ་བའི་མགོན། ། སྐྱེ་རྒུའི་གཙུག་གི་རྒྱན་ལ་གསོལ་བ་འདེབས། ། གསང་བའི་བདག་པོ་དཔལ་ལྡན་བླ་མ་ཡིས། ། བརྩེ་བས་བཟུང་ཚེ་བླ་མའི་ཡོན་ཏན་ཀུན། ། ལེགས་པར་མཐོང་ཞིང་ཡིད་ཆེས་ཆེན་པོ་ཡིས། ། ཐེ་ཚོམ་བྲལ་བའི་གསུང་བཞིན་སྒྲུབ་པར་ཤོག ། ཅེས་ཐུགས་སྨོན་མཛད་པ་ལྟར་རྗེ་རིན་པོ་ཆེ་ལྟ་བའི་དོགས་པ་གྲུབ་ཆེན་ལས་གྱི་རྡོ་རྗེས། ཡི་དམ་ཕྱག་ན་རྡོ་རྗེ་ལ་ཞུས་པས།
གཞོམ་མེད་ཀྱི་སྒྲ་ཞིག་གིས་ཞུས་ལན་བདུད་རྩི་སྨན་མཆོག་ཅེས་བྱ་བའི་གདམས་པ་བསྩལ་ནས་གནང་བའི་དུས་332སུ། ནམ་མཁའ་ན་མཁའ་འགྲོ་མ་མང་པོས་མགྲིན་གཅིག་ཏུ། ལས་ཀྱི་རྡོ་རྗེ་བླ་མའི་མཆོག ། ཕྱག་ན་རྡོ་རྗེ་ཡི་དམ་མཆོག ། བདུད་རྩི་སྨན་མཆོག་ཆོས་ཀྱི་མཆོག ། བློ་བཟང་གྲགས་པ་སློབ་མའི་མཆོག ། ཅེས་བསྔགས་བརྗོད་གནང་བ་བྱུང་། ཁོང་ལ་ཕུལ་ནས་གཟིགས་པས་ལྟ་བའི་དོགས་པ་ཐམས་ཅད་ཆོད་ཚེ་ཐུགས་་་་དགྱེས་ནས། གསང་བདག་གསུང་གི་བདུད་རྩི་ཡིས། ། ཡིད་ཀྱི་རེ་བ་རྫོགས་པར་བྱས། །
ཉོན་མོངས་ནད་ལས་རྒྱལ་བར་གྱུར། ། ལྕང་ལོ་ཅན་དུ་ཕྱིན་ནམ་སྙམ་གསུངས། ཞུས་ལན་གྱི་ནང་ན་ཅི་གསུང་ཡོད་དམ་སྙམ་ན་དེའི་ཡིག་རྙིང་ཁུངས་ཐུབ་ཅིག་ལས། དུས་གསུམ་སངས་རྒྱས་ཐམས་ཅད་ཀྱི་དགོངས་པ། ཡེ་ཤེས་ཀྱི་ཌཱ་ཀྐི་མ་ཐམས་ཅད་ཀྱི་སྙིང་གཏམ། རྡོ་རྗེ་འཛིན་པ་བདག་གི་གསང་ཚིག ཐེག་པའི་ཡང་རྩེ། སྨན་མཆོག་ཆེན་པོའི་སྒྲུབ་པ། སེམས་ཉིད་འོད་གསལ་གྱི་རྩད་ཆོད་གསུངས། ཡང་ལས་ཀྱི་རྡོ་རྗེ་རིག་པའི་ངོ་བོ་སྟོང་བ་འདི་སུས་ཀྱང་མ་བཅོས་པ་རྒྱུ་མེད་རྐྱེན་་་་མེད་པ་ཡེ་གདོད་མ་ནས་གནས་པ་ཡིན།
འདི་ལ་བཅས་བཅོས་མ་བྱེད་པར། ཁོ་རང་གང་འདུག་གི་སྟེང་དུ་ཞོག་དང་གོལ་ས་མེད། དེ་བཞིན་དུ་རང་བཞིན་གསལ་བ་འདི་ཡེ་གདོད་མ་ནས་སྟོང་བ་དང་དབྱེར་མེད་དུ་ལྷུན་གྱིས་གྲུབ་པ། དེའི་རྩལ་ཐུགས་རྗེ་འགག་མེད་གང་ཤར་ཡང་རང་བཞིན་གྱིས་རྡུལ་ཙམ་ཡང་མ་333གྲུབ་པས། གསུམ་ཀ་ཟུང་འཇུག་ཆེན་པོར་ཤེས་པར་གྱེས་དང་དབྱེར་མེད་དུ་སངས་རྒྱ་བ་ཡིན་ཞེས་ཕྱག་ཆེན་ཇི་ལྟ་བ་བཞིན་་་་་གསུང་འདུག་པས་ཀུན་གྱིས་ཚད་མར་བཟུང་ནས། འདི་ལྟ་བུའི་ཆོས་ཐམས་ཅད་ལ་དག་སྣང་སྦྱངས་པར་བྱའོ། ། གཞན་ཡང་ལྷོ་བྲག་གྲུབ་ཆེན་ལས་ཀྱི་རྡོ་རྗེ་ལ་ཡི་དམ་ཕྱག་ན་རྡོ་རྗེས་དངོས་སུ་གསུངས་པའི་སྙན་བརྒྱུད་ཀྱི་གདམས་པའི་མཐར་ཐུག་བསྐྱེད་་་་་་རྫོགས་བདུད་རྩིའི་ཐིགས་པ་ལས། དངོས་འཛིན་འཁྲུལ་སྣང་མ་ཞིག་ན། ། སྟོང་ཉིད་བསྒོམས་པ་གོལ་སའི་གནས། ། སྟོང་ཉིད་བློ་དང་མ་བྲལ་ན། །
གཉིས་སྣང་ཆོས་ཀྱིས་གྲོལ་མི་ནུས། ། སྐུ་ལྔ་བསྒྲུབ་བྱར་འདོད་པ་དང་། ། དུག་ལྔ་སྤང་བྱར་འདོད་པ་དང་། ། སངས་རྒྱས་ཐོབ་བྱར་འདོད་པ་དང་། ། འཁོར་བ་སྤང་བྱར་འདོད་པ་སོགས། ། དགག་སྒྲུབ་དེར་འཛིན་མ་ཆོད་ན། ། ཡང་དག་སྙིང་བོའི་དོན་མི་རྙེད། ། དམུས་ལོང་ནམ་མཁའི་མཐའ་འཚོལ་འདྲ། ། ནམ་ཡང་འཁོར་བའི་གནས་སུ་འཁྱམས། ། བློ་འདས་ཙམ་ལ་བློ་ཞེན་ཀྱང་། །
བློས་བྱས་ཆོས་ཀྱིས་གྲོལ་མི་ནུས། ། དོན་དམ་བློ་ཡི་སྤྱོད་ཡུལ་མིན། ། བློ་ཟད་ཆོས་ཟད་ཐེག་པའི་རྩེ། ། རང་སེམས་ཆོས་སྐུ་དངོས་མེད་ལ། ། རིག་པའི་མིང་འདོགས་མ་མཛད་ཅིག ། ལྟ་རྒྱུ་མེད་པའི་བྱང་ཆུབ་ལ། ། སྟོང་ཉིད་སྙིང་རྗེའི་སྙིང་བོ་ཅན། ། སྨྲ་བསམ་བརྗོད་མེད་ངང་ལ་ཞོག ། བློ་ལས་འདས་ང། འི་ངང་ལ་་ 334ཞོག །
བྱར་མེད་ངང་ལ་ལྷུག་པར་ཞོག ། ཞོག་ཅེས་བྱ་བ་བློ་ཡི་ཚིག ། ཞོག་དང་མ་ཞོག་ཐ་སྙད་མེད། ། མིང་མེད་རྗེས་མེད་རྟག་གཞི་བྲལ། ། རྟག་ན་བློ་ནི་དབྱེངས་སུ་ཞི། ། དགག་སྒྲུབ་སྤོང་ལེན་ཀློང་དུ་ཡལ། ། སྤྲིན་ཚོགས་མཁའ་ལ་དེངས་པ་འདྲ། ། རྣམ་རྟོག་མ་སྤངས་རང་སར་དག ། ལར་ནི་ལྟ་སྒོམ་སྤྱོད་འབྲས་བཞི། ། ལྟ་བ་ཞེ་འདོད་མེད་པར་གྱིས། །
སྒོམ་པ་བློ་སྒོམ་འཛིན་པ་ཞིག ། སྤྱོད་པ་བྱར་མེད་ཞེན་མེད་སྐྱོངས། ། འབྲས་བུ་ཆོས་སྐུ་རང་ཆས་ལ། ། གཞན་ནས་བསྒྲུབ་པའི་ཡིད་སྨོན་དོར། ། བརྒྱད་ཁྲི་བཞི་སྟོང་ཐེག་པའི་ཆོས། ། རྒྱུད་འབྲེལ་མན་ངག་བརྗོད་མི་ལངས། ། དེ་དག་ཐམས་ཅད་འདུས་པའི་བཅུད། ། མར་གྱི་ཡང་ཞུན་ལྟ་བུ་ཡི། ། མན་ངག་བདུད་རྩིའི་ཐིགས་པ་འདི། ། བཅུད་མཆོག་སེང་གེའི་འོ་མ་འདྲ། །
སྣོད་མཆོག་གསེར་བུམ་ལྟ་བུ་ཡི། ། ལས་ཀྱི་རྡོ་རྗེ་ཁྱོད་ལ་བྱིན། ། ཞེས་པ་ལ་སོགས་རྫོགས་ཆེན་གྱི་ཆོས་སྐད་གྲུབ་མཐའ་གཞན་དང་མ་འདྲེས་པར་ཡོད་པའི་ཕྱིར་ལམ་འདི་ཉིད་ཀྱིས་་་་་་་གྲུབ་པ་བརྙེས་པར་མ་ཟད། རྗེ་ཙོང་ཁ་པའང་དབུ་ཚད་ཀྱི་གྲུབ་མཐའ་འཇོག་སྐབས་མ་གཏོགས་ཉམས་བཞེས་ཕྱག་རྫོགས་དང་མཐུན་ཚུལ་རྗེ་གུང་རུ་དང་། རྟོགས་ལྡན་འཇམ་དཔལ་རྒྱ་མཚོ་སོགས་ཀྱིས་བཤད་ཅིང་། དོན་དུའང་གྲུབ་ཆེན་ལ་ལྟ་བའི་སྒོ་འདོགས་བཅད་པའི་ཞུས་ལན་བདུད་རྩི་སྨན་མཆོག་ཏུ་བལྟས་་་་་་ 335པས་ཤེས་པར་ནུས་སོ། ། དེ་ལྟར་མིན་ན་རྗེ་ཙོང་ཁ་པ་ཐ་སྙད་ཀྱི་གནས་ལ་མཁྱེན་རབ་ཆེ་བའི་ཕྱིར། གོ་ཡུལ་གྱི་ལྟ་བ་ཙམ་ལ་གྲུབ་ཆེན་བསྟེན་མི་དགོས་པའི་ཕྱིར་རོ་ཞེས་དགེ་རྩེ་རིན་པོ་ཆེས་གསུངས། གྲུབ་ཆེན་ལས་ཀྱི་རྡོ་རྗེའི་གསུང་ཀུན་གྱིས་ཚད་མར་འཛིན་དགོས་ཏེ། རྭ་སྒྲེང་ཁྲི་ཆེན་རིན་པོ་ཆེའི་ཞལ་ནས།
ལྷོ་བྲག་གྲུབ་ཆེན་ལས་ཀྱི་རྡོ་རྗེ་ནི། རྗེ་བདག་ཉིད་ཆེན་པོའི་བླ་མ་ཡིན་པས་དེ་རང་ཅག་རྣམས་ཀྱིས་ཁས་ལེན་དགོས་པ་ཡིན་ན། ཁོ་བོའི་རྒྱབ་སྐྱོར་ནི་དེ་ཉིད་ཡིན་གསུངས། རྗེ་རང་ཉིད་ཀྱིས་ཀྱང་ཉམས་སུ་བཞེས་ཏེ། ཁོང་གི་ཞལ་ནས། བདག་གིས་ཀྱང་མདོ་ཕྱོགས་ཀྱི་བཤད་པ་ཡོད་པ་རྣམས་ལ། ལོ་སྦྲེལ་གྱི་བར་དུ་ཐོས་པ་ཅུང་ཟད་བགྱིས་ཤིང་། མན་ངག་ཟབ་པར་གྲགས་པ་འགའ་ཡང་ཡང་ཞུས་པའི་མཐར། རྒྱལ་བ་སྲས་བཅས་ཀྱི་དགོངས་པ། ཐོས་པའི་རྗེ་འཇུག་སྒྲུབ་པ་སྙིང་བོར་བྱེད། །
སྐྱེ་བའི་རྫོང་ལ་ཚེགས་ཆུང་ཐར་བར་འགྱུར། ། ཞེས་གསུངས་པ་ལྟར་རིགས་ནས་སྒྲུབ་པ་ལ་མོས་པ་དྲག་པོ་བྱུང་གསུངས། དེས་ན་མན་ངག་ཟབ་པར་གྲགས་པ་ནི་གྲུབ་ཆེན་ལས་ཀྱི་རྡོ་རྗེས་གང་སྩལ་བ་རྣམས་ཡིན་་་་་པར་ཐག་ཆོད། འོ་སྐོལ་རྣམས་ཀྱིས་ཀྱང་དེ་བཞིན་དུ་ཉམས་སུ་བླངས་ན་སྐལ་བ་བཟང་ངོ་། ། བླ་མ་མཆོད་པ་ལས། སྒྲིབ་མེད་ལྷན་སྐྱེས་དགའ་བའི་རོལ་པ་དང་། ། དབྱེར་མེད་བརྟན་གཡོ་336ཀུན་ཁྱབ་ཀུན་གྱི་བདག ། ཐོག་མ་མཐའ་བྲལ་ཀུན་བཟང་དོན་དམ་གྱི། ། བྱང་ཆུབ་སེམས་དངོས་ཁྱོད་ལ་གསོལ་བ་འདེབས། ། ཞེས་གསུངས་པར།
དེའི་ཁྲིད་ཡིག་མན་ངག་གི་གཏེར་མཛོད་ལས། བདེ་ཆེན་ལྷན་ཅིག་སྐྱེས་པའི་ཡེ་ཤེས་ཉིད་བརྟན་གཡོ་ཀུན་གྱི་བདག་པོ་དང་། དེས་བརྟན་གཡོ་ཀུན་ལ་ཁྱབ་པ་ལ་སོགས་པ་གསུང་འདི་དག་གི་དོན་ཤིན་ཏུ་རྟོགས་པར་དཀའ་ཞིང་། མ་རྟོགས་ན་བླ་མེད་ཀྱི་ལམ་གྱི་སྲོག་མི་རྙེད་ལ། རྟོགས་ན་ཤིན་ཏུ་དོན་ཆེ་ཞེས་དང་། འདི་ལྟ་བུའི་གསང་བའི་གནད་རྣམས་ནི། ལུང་ཙམ་སྐྱབས་སུ་གྱུར་པ་རྣམས་དང་། རྟོག་གེའི་རིག་པ་ལ་མཁས་པ་ཙམ་གྱིས་ཆ་ཙམ་ཡང་ཤེས་པར་མི་ནུས་ཀྱི། བླ་མ་དམ་པའི་བཀའ་དྲིན་ཁོ་ན་ལ་རག་ལས་པར་གསུངས་ཏེ། བརྟག་གཉིས་ལས།
གཞན་གྱིས་བརྗོད་མིན་ལྷན་ཅིག་སྐྱེས། ། གང་དུ་ཡང་ནི་མི་རྙེད་དེ། ། བླ་མས་དུས་ཐབས་བསྟན་པ་ཡིས། ། བདག་གི་བསོད་ནམས་ལས་ཤེས་བྱ། ། ཞེས་གསུངས་ཤིང་། རྡོ་རྗེ་འཆང་བློ་བཟང་ཆོས་ཀྱི་རྒྱལ་མཚན་གྱིས་ཀྱང་། གཞན་གྱིས་བརྗོད་མིན་བདེ་ཆེན་ལྷན་སྐྱེས། ། གང་དུ་ཡང་ནི་རྙེད་པ་མིན་པ། ། ཁྱོད་ཞབས་བསྟེན་ཅིང་ཁྱོད་གསུང་ཐོས་པས། ། མངོན་སུམ་འགྱུར་མཛད་བཀའ་དྲིན་ཟླ་མེད། །
རྗེ་བཙུན་བློ་བཟང་ཆོས་ཀྱི་རྒྱལ་མཚན། ། བཀའ་དྲིན་ཆེན་པོ་སྙིང་ནས་དྲན་པའི། ། སྒོ་གསུམ་དང་337བས་གསོལ་བ་འདེབས་སོ། ། སྒྲིབ་བྲལ་བདེ་སྟོང་དབྱེར་མེད་ལྷན་སྐྱེས། ། མྱུར་དུ་སྐྱེ་བར་བྱིན་གྱིས་རློབས་ཤིག ། ཅེས་གང་གསུངས་པ་ལྟར་རོ། ། གསུངས། ཡང་གསང་བ་འདུས་པའི་རྩ་རྒྱུད་དུ། ཀུན་ཏུ་བཟང་པོ་ཞེས་པ་དོན་དམ་པའི་བྱང་ཆུབ་ཀྱི་སེམས་བདེ་སྟོང་གཉིས་སུ་མེད་པའི་ཡེ་ཤེས་ལ་ཡང་དང་ཡང་དུ་གསུངས་པ་ལྟར་ཡིན་གསུངས། ཡང་བདག་གི་རྩ་བའི་བླ་མ་རྭ་སྒྲེང་ཁྲི་ཆེན་རྡོ་རྗེ་འཆང་རིན་པོ་ཆེའི་གསུང་གི་ཟིན་བྲིས་ཀུན་གསལ་ནོར་་་་་་བུའི་མེ་ལོང་ལས།
གཞི་དུས་ཀྱི་རླུང་སེམས་དབྱེར་མེད་དེ། སྤྲོས་པ་དང་བྲལ་བའི་ཆ་ནས་བདེ་བ་དང་། རང་བཞིན་གྱེས་མ་གྲུབ་པའི་ཆ་ནས་སྟོང་བ་སྟེ། དེ་ཉིད་དབྱེར་མེད་ཟུང་འཇུག་ཏུ་ཡོད་པ་དེ་ལ། གཞི་དུས་ཀྱི་བདེ་སྟོང་དབྱེར་མེད་ཟེར། ཞེས་དང་། རླུང་སེམས་དབྱེར་མེད་ཅེས་པའི་རླུང་སེམས་ཁ་ཅིག་གིས་ཕྱི་་་་་་་རོལ་གྱི་རླུང་བསེར་བུར་ལྡང་བ་དེ་ལྟ་བུ་ཞིག་ཡོད་དམ་སྙམ་པ་ནི་མི་འཐད་དེ། སེམས་གསལ་རིག་དབྱེར་མེད་པ་དེའི་གསལ་བའི་ཆ་ནས་སེམས་དང་། ཡུལ་ལ་བྱ་བ་བྱེད་པའམ་རིག་པའི་ཆ་ནས་རླུང་དུ་བཞག་པ་ཡིན་ནོ། ། ཞེས་དང་།
གཞན་ཡང་སྔགས་ཀྱི་སྐབས་སུ་བདེ་སྟོང་དབྱེར་མེད་ཀྱི་ཡེ་ཤེས་དེ། བདེ་བ། གསལ་བ། སྟོང་བ། ཤེས་པ་ཐམས་ཅད་ཡིན་ཏེ། ངོ་བོ་ལ་དྲི་མས་མ་གོས་པས་འོད་གསལ་བ། རང་བཞིན་གྱེས་མ་གྲུབ་པས་སྟོང་བ། 338སྤྲོས་པ་དང་བྲལ་བས་བདེ་བ་ཆེན་པོ། སྣ་ཚོགས་སྣང་བའི་ཆ་ནས་སེམས་ཡིན་པས། ཚུལ་འདི་ལྟ་བུ་ལ་སྔར་བཤད་པ་ལྟར།
མཚན་ཉིད་པས་རིག་པའི་རྒྱས་བཀབ་ནས་སྐུར་བ་འདེབས་མི་་་་རིགས་ཤིང་། རྒྱལ་བ་རྡོ་རྗེ་འཆང་གིས་ཉན་རང་དང་སྔགས་ལ་མ་ཞུགས་པའི་བྱང་སེམས་སོགས་ལ་ཡང་གསང་སྔགས་མི་སྟོན་་་་པར་གསུངས་པ་ཡང་འདི་དག་བློ་ཡུལ་དུ་མ་ཤོང་བར་སྐུར་བ་་་་་འདེབས་པར་དགོངས་པ་ཡིན་པས། རང་ཅག་རྣམས་ཀྱིས་ཀྱང་དེའི་གནད་ཤེས་པ་གལ་ཆེ་གསུངས་སོ།། གཞན་ཡང་རང་ལུགས་ནང་པ་སངས་རྒྱས་ཀྱི་གྲུབ་མཐའ་དང་། གཞན་མུ་སྟེགས་བྱེད་དང་བོན་པོ་སོགས་ཀྱི་གྲུབ་མཐའ་ཡང་སྡང་སེམས་ཀྱིས་སྨོད་་་་་་་པར་བྱེད་པ་དང་། ཁྱད་པར་དུ་ཡང་བོད་འདིར་ནི་སྔར་བཤད་པ་ལྟར་ས་དགེ་རྙིང་འབྲུག་སོགས་སོ་སོའི་གྲུབ་མཐའི་ཁ་འཛིན་བགྱིས་ཏེ། གཞན་དག་ལ་སྡང་ཞིང་སྨོད་པར་བྱེད་པ་ཆེས་མང་ལ། དེ་ལྟར་བྱས་ན་རྩ་ལྟུང་དྲུག་པ་འབྱུང་བ་ཡིན་པས། དེ་དག་གི་ལེགས་ཆ་བླངས་ཏེ་ཉམས་ལེན་དང་མོས་གུས་སོགས་མ་བྱས་ཀྱང་ཆོས་ཉིད་བསམ་གྱིས་མི་ཁྱབ་པའི་ཚུལ་ངེས་པར་བྱས་ནས་བཏང་སྙོམས་སུ་འཇོག་པར་བྱ། ཞེས་དང་།
རང་གཞན་གྱི་གྲུབ་མཐའ་འཛིན་པ་གང་ཡང་རུང་སྟེ་བློ་གྲོས་ཀྱི་མིག་ཕྱོགས་་་་་་ལྷུང་ལིང་ཏོག་གིས་ནོངས་པ་དག་གིས། འདི་ལྟ་བུ་ནི་སྔ་ཕྱིའི་གོ་339རིམ་འཆོལ་བའོ་སྙམ་པ་དང་། རྟོག་གེའི་ཚིག་སྐམ་དང་མི་མཐུན་ནོ་སྙམ་པ་དང་། རང་གི་གྲུབ་མཐའི་སྙིང་བོར་རློམ་པའི་དཔེ་ཆུང་རེ་གཉིས་དང་མི་མཐུན་པ་སོགས་རྒྱུ་མཚན་དུ་བྱས་ནས་་་་་་དམ་པའི་གསུང་ལ་སྨད་པར་བྱེད་མི་རིགས་ཏེ། མདོ་སྔགས་ཀུན་ལ་ནང་བྱན་ཆུད་པའི་བདག་ཉིད་ཆེན་པོ་དག་གིས་ཟབ་མོའི་་་་་་ཚིག་དོན་དང་གོ་རིམ་ཙམ་ལ་འཁྲུལ་པ་ཤེས་བྱ་ལ་མི་སྲིད་པས། ཞིང་དམ་པ་ལ་བརྟེན་ནས་རང་གཞན་གྱི་རྒྱུད་ལ་བསོད་ནམས་མ་ཡིན་པའི་ས་བོན་མི་འདེབས་པར་ཞུ་ཞེས་དང་། བདེ་ལམ་འཆད་པའི་སྐབས་སུ་ཡང་། སྤྱིར་གསར་རྙིང་ཤར་འབྲུག་སོགས་ཀྱི་གྲུབ་མཐའ་ཀུན་ལ་ཕྱོགས་ལྷུང་གིས་སྡང་ཤུགས་བྱེད་མི་་་་་་་་་་རིགས་ཏེ། དེ་དག་རང་རང་གི་ལམ་ལ་བརྟེན་ནས་ཀྱང་སངས་རྒྱས་པའི་ཐབས་ཡོད་ལ། དེའི་ཕྱིར་ཆོས་སྤོང་གི་ལས་འགོག་པའི་སླད་དུ་ཁོ་བོས་ཀྱང་དུས་རྒྱུན་གྲུབ་མཐའ་རིས་སུ་མ་ཆད་པ་་་་་་་་མཐའ་དག་ལ་དག་སྣང་སྦྱོང་དགོས་ཚུལ་ནན་གྱིས་ཞུས་པ་ཡིན་གསུངས་པ་ལྟར་གྲུབ་མཐའ་གང་ལ་དག་སྣང་སྦྱངས་པར་བྱའོ། །
ཛཱ་ཡ་པཎྜི་ཏས་གསན་ཡིག་གསལ་བའི་མེ་ལོང་ལས། སྤྱིར་ལུས་དག་པ་དེ་རིགས་འཇའ་ལུས་གྲུབ་པ་མཁའ་སྤྱོད་གྲུབ་པ། ལྷག་མེད་དུ་གཤེགས་པ། འོད་སྐུར་གྲོལ་བ། འོད་སྐུར་ཡལ་བ། ཕུང་པོ་ཟག་མེད་དུ་གྱུར་པ་རྣམས་མིང་གི་རྣམ་གྲངས་ལས། རགས་པ་340དོན་གཅིག་པ། ལ་ལ་ལུས་དེ་ག་དཔའ་བོ་མཁའ་འགྲོའི་བསུ་བ་དང་བཅས། དྲིལ་བུ་དང་ཌཱ་མ་རུའི་སྒྲ་ཁྲོལ་ལེ། ནམ་མཁར་ཇེ་མཐོར་ཇེ་མཐོར་གྱུར་པའི་ཚུལ་དང་།
ལ་ལ་སྐྲ་སེན་ལ་སོགས་པ་ལུས་ཀྱི་སྙིགས་མ་རྣམས་བཞག་ནས་དྭངས་མ་འོད་སྒུར་ཡལ་་་་་་་བའི་ཚུལ་དང་། ལ་ལ་ན་བཟའ་སྤུད་དེ་སློབ་དཔོན་པདྨ་གུང་ཐང་ལ་ཐོག་ནས་སྲིན་ཡུལ་དུ་གཤེགས་པ་ལྟ་བུ་བཅས་པའི་ཚུལ་དེ་དག་འཕགས་ཡུལ་གྲུབ་པ་ཐོབ་པ་བརྒྱད་ཅུའི་ནང་ནས། དཱ་རི་ཀ་པ་འཁོར་བདུན་བརྒྱ་དང་བཅས་ཏེ་མཁའ་སྤྱོད་དུ་་་་་་་་་་་་་གཤེགས་པ་དང་། ཀུ་ཀུ་རཱི་པ་གྲོང་ཁྱེར་པི་ལ་ས་ཏྲུའི་སྐྱེ་བོའི་ཚོགས་མཐའ་ཡས་པ་དང་ལྷན་ཅིག་གཤེགས་པས་མཚོན་གྲུབ་་་་་ཆེན་བརྒྱད་ཅུ་པོ་ལས་རང་ཉིད་གཅིག་པུ་དང་། ལ་ལ་འཁོར་དང་བཅས་པ་ཕལ་ཆེར་སྐུ་ལུས་མ་སྤངས་པར་གཤེགས་པ་དང་། འཇིགས་བྱེད་ཆོས་འབྱུང་དུ། ལཱ་ལི་ཏ་བཛྲ་འཇའ་ལུས་བརྙེས་ནས་རྡོ་རྗེ་བཙུན་མོའི་ཞིང་དུ་གཤེགས་པར་བཤད། བོད་དུ་ས་ལུགས་དཀར་པོ་རྣམ་གསུམ་ལ་རྗེ་བཙུན་རྩེ་མོ་དང་། བཀའ་བརྒྱུད་ཕྱོགས་ལ་རས་ཆུང་རྡོར་གྲགས་དང་རས་པ་ཞི་བ་འོད་་་་་་སོགས་ལུས་དེ་ཉིད་དུ་མཁའ་སྤྱོད་ཉེ་ལམ་འགྲུབ་པ་བྱུང་སྐད་་་་་་དང་། སྔ་འགྱུར་དུ་རྒྱ་གར་དུ་དགའ་རབ་རྡོ་རྗེ།
འཇམ་དཔལ་བཤེས་གཉེན། ཤྲཱི་སིརྙ་སོགས་པཎ་གྲུབ་རྣམས་དང་། བོད་དུ་བཻ་341རོ་ཙ་ན་ནས་བཟུང་ཉང་ཤེས་རབ་འབྱུང་གནས་ཡན་གྱེ་ཉེ་ལམ་རྫོགས་པ་ཆེན་པོའི་སྙིང་ཐིག་གི་བླ་བརྒྱུད་རྣམས་རྗེ་བླ་མའི་་་་་་་་་གསན་ཡིག་རིན་པོ་ཆེ་གང་གཱའི་ཆུ་རྒྱུན་དུ། འདི་ཡན་སྣང་གསུམ་ཟད་སར་འཁྲོལ་ནས་འཇའ་ལུས་གྲུབ་སྟེ་མཁའ་སྤྱོད་དུ་་་་གཤེགས་པ་ཤ་སྟག་གོ་ཞེས་བཀའ་སྩལ། གསུངས། སློབ་དཔོན་རིན་བོ་ཆེ་གྲུ་ཀྱཱ་གྲུབ་ཆེན་བློ་བཟང་དཀོན་མཆོག་གིས། ཕ་བོང་བྱང་ཆུབ་ཤིང་གི་ནགས་ཁྲོད་དུ་བྱ་བཏང་བའི་ཚུལ་ཁྲིམས་སྒྲུབ་པ་འབའ་ཞིག་མཛད། འགྲོངས་གདོང་། སེམས་གསལ་སྟོང་རིག་པ་ཧྲིག་གེ་བ། ཞེས་སོགས་ཞལ་གདམས་དང་།
ཞག་ཤས་འཁྲིས་སུ་མི་ཡོང་བར་བསྒུལ་བསྐྱོད་སོགས་མ་བྱེད་ཅེས་གྲོངས་པ། སླར་སྐུ་གདུང་ཡེར་བར་སྐྱེལ་བའི་སྟ་གོན་མཐའ་དག་གྲུབ་པའི་ཚེ། ཕུང་པོ་འཇའ་ལྟར་དངོས་མེད་དུ་ཡལ་བས་རྗེས་འཇུག་རྣམས་གོ་དོན་ཆུང་བས། གྲོངས་པ་ལས་ཀྱང་ཁོང་རང་རྣམས་ཅ་ཀ་མ་དག་པ་ལྟ་བུའི་ཧ་ལས་པ་བྱུང་འདུག་ཅེས་་་་གསུངས། དེ་བཞིན་དུ་སྙིགས་དུས་འདིར་ཡང་ས་དགེ་རྙིང་འབྲུག་སོགས་དབེན་པར་སྒྲུབ་ལ་གཞོལ་བ་མང་པོའི་ནང་ནས་རེ་གཉིས་རེ་འཇའ་ལུས་མཁའ་སྤྱོད་འགྲུབ་པ་དང་། གཤེགས་ཁར་ངོ་མཚར་བའི་ལྟས་བཟང་བོ་བསྟན་ནས་གཤེགས་པ་མཐོང་ཐོས་རྣམས་ལ་དད་གུས་དག་སྣང་སྦྱངས་པར་བྱའོ། ། ཡང་དེ་342ཉིད་ལས། རང་ཕྱོགས་སོལ་བ་ལྟར་གྱུར་ཀྱང་དཀར་སྙམ་པ་དང་། གཞན་ཕྱོགས་དུང་ལྟར་སོང་ཡང་ནག་སྙམ་པའི་དབང་གིས། རང་གི་བླ་མ་གོང་མ་དག་གིས་ཡིག་ཆ་བཞག་པ་རྣམས་ཀྱི་ཚིག་་་་དོན་གྱི་ཆ་ལ་སྐྱོན་ཞུགས་ཤིང་།
བཅོམ་ལྡན་འདས་ཀྱི་དགོངས་པར་མ་སོང་ཡང་། དེ་ཉིད་ཤེས་བཞིན་དུ་ཞེན་ཁའི་དབང་གིས། ད་དུང་ལུང་དང་རིགས་པ་འབྲེལ་མེད་མང་པོ་དྲངས་ནས་སྒྲུབ་པ་དང་། གཞན་ཕྱོགས་ཀྱི་བླ་མ་གོང་མ་རྣམས་ལ་སྐྱོན་ཅུང་ཟད་མེད་ཅིང་། བཅོམ་ལྡན་འདས་ཀྱི་དགོངས་པར་སོང་བ་མཐོང་ཡང་ད་དུང་ཀུན་སློང་ངན་པས། ལུང་དང་རིགས་པ་ལྟར་སྣང་མང་པོས་ཕྱིན་ཅི་ལོག་ཏུ་བསྒྲུབ་ཨེ་ཐུབ་ལྟ་བ་དང་། དབང་ལུང་མན་ངག་གང་ཡང་རང་ཉིད་ཀྱི་མ་ཐོབ་བཞིན་དུ་གཞན་ལ་འཆད་པ་སོགས་མཐའ་ཡས་པ་ཞིག་མཐོང་ཞིང་ཐོས་གསུངས། དེས་ན་བློ་གྲོས་དང་ལྡན་པ་རྣམས་ཀྱིས་དེ་ལྟ་བུའི་གཏམ་ལ་ཡིད་བརྟན་མི་བྱའོ། ། དཔོན་བྱང་བའི་ཞུས་པའི་ལན། ཀུན་མཁྱེན་དོལ་པོ་ཤེས་རབ་རྒྱལ་མཚན་གྱིས་ཕུལ་བའི་ཆོས་ཀྱི་ཤན་འབྱེད་ལས།
ཡང་ཁྱེད་རྣམ་རྟོག་མ་འགག་པར་མི་རྟོག་ཡེ་ཤེས་མི་འཐོབ་པ་ལ་མཚར་དུ་བརྩིས་ནས་རྣམ་རྟོག་འགག་པས་མི་རྟོག་པ་དེ་དག་གཏི་མུག་ཏུ་མཛད་པར་གདའ་བ། དེ་ལྟར་གང་ནས་བཤད་པ་ལགས་སམ། འདི་ཡང་བདེ་བར་གཤེགས་པའི་གསུང་343རབ་ལས་ཆེས་ཕྱི་རོལ་ཏུ་གྱུར་པར་མངོན་ཏེ། རྣམ་པར་རྟོག་པ་ནི་སྒྲིབ་པ་གཉིས་ཀྱི་ངོ་བོར་གསུངས་པའི་ཕྱིར་དང་། རྣམ་རྟོག་འགག་པ་ཉིད་ལས་མི་རྟོག་ཡེ་ཤེས་ཐོབ་གསུངས་པའི་ཕྱིར་རོ། ། དེ་ཡང་ཇི་སྐད་དུ། རྒྱལ་བའི་ཡུམ་ལས། རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ནི་རྣམ་པར་མི་རྟོག་པའོ། ། རྣམ་པར་མི་རྟོག་པ་ལས་སངས་རྒྱས་སུ་བརྗོད་དོ། ། རྣམ་པར་མི་རྟོག་པ་ལས་བྱང་ཆུབ་ཏུ་བརྗོད་དོ། །
ཞེས་པ་ལ་སོགས་པ་དང་། འཕགས་པ་གསེར་འོད་དམ་པའི་མདོར་ཡང་། རིགས་ཀྱི་བུ་རྣམ་པར་མི་རྟོག་པའི་ཡེ་ཤེས་ལས་གུད་ན་འཕགས་པའི་ཡེ་ཤེས་མེད་དོ། ། ཞེས་པ་དང་། འཕགས་པ་ཡོན་ཏན་རིན་པོ་ཆེ་སྡུད་པར་ཡང་། སྐྱེ་བ་མེད་དང་སྐྱེ་བ་གཉིས་གར་མི་རྟོག་པ། འདི་ནི་ཤེས་རབ་ཕ་རོལ་ཕྱིན་མཆོག་སྤྱོད་པ་ཡིན། ། ཞེས་སོགས་གསུངས་སོ། ། ཀྱེ་རྡོ་རྗེ་རྒྱུད་དུ་ཡང་། ལུས་ལ་ཡེ་ཤེས་ཆེན་པོ་གནས། །
རྟོག་པ་ཐམས་ཅད་ཡང་དག་སྤངས། ། ཞེས་པ་ལ་སོགས་པ་དང་། དེའི་འགྲེལ་བར་འཕགས་པ་རྡོ་རྗེ་སྙིང་བོའི་ཞལ་ནས་ཀྱང་། ལུས་ལ་ཡེ་ཤེས་ཆེན་པོ་བཞུགས། རྟོག་པ་ཐམས་ཅད་ཡང་དག་སྤངས་པར་གྲུབ་སྟེ། དཀྱིལ་འཁོར་གྱི་འཁོར་ལོ་དང་ཡེ་ཤེས་ཀྱི་ཕྱག་རྒྱའི་རྟོག་པ་དང་བྲལ་བ། ཤེས་རབ་ཀྱི་ཕ་རོལ་ཏུ་ཕྱིན་པའི་ཡེ་ཤེས་རྟོག་པའི་དྲ་བ་དང་བྲལ་བ་ཞེས་པ་ངེས་པའོ། ། ཞེས་གསུངས་སོ། ། དཔལ་སམ་བུ་344ཊི་ལས་ཀྱང་། ཀུན་རྟོག་ཐམས་ཅད་རྣམས་སྤངས་པ། །
སྟོང་ཉིད་སྙིང་བོ་ཁྱོད་ལ་འདུད། ། ཀུན་མཁྱེན་ཡེ་ཤེས་ཕུང་བོ་ཅན། ། ཡེ་ཤེས་སྐུ་ལ་ཕྱག་འཚལ་བསྟོད། ། ཅེས་པ་དང་། རྟོག་པའི་གནས་ནི་སྤངས་ནས་སུ། ། བློ་ལྡན་གང་ཞིག་མི་རྟོག་གནས། ། ཐུགས་ཀྱི་རྡོ་རྗེ་གསུངས་པ་བཞིན། ། དེ་ལས་དངོས་གྲུབ་ཐེ་ཚོམ་མེད། ། རྟོག་པས་དམྱལ་བར་འགྲོ་འགྱུར་ཞིང་། ། འགྲོ་དྲུག་རྒྱ་མཚོར་འཁོར་བར་འགྱུར། །
རྟོག་པ་ལས་ནི་རྣམ་གྲོལ་ནས། ། དྲི་མེད་ཞི་བའི་གནས་སུ་འགྲོ། ། ཞེས་དང་། རྣམ་རྟོག་རྨོངས་པ་ཆེན་པོ་སྟེ། ། འཁོར་བའི་རྒྱ་མཚོ་ལྟུང་བྱེད་ཡིན། ། མི་རྟོག་ཏིང་འཛིན་ལ་གནས་ན། ། མཁའ་བཞིན་དྲི་མ་མེད་པར་འགྱུར། ། ཞེས་སོགས་རྒྱ་ཆེར་གསུངས་སོ། ། དེ་བཞིན་དུ་རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད་དུ་ཡང་གསུངས་པ། ཐམས་ཅད་མཁྱེན་པའི་ཡེ་ཤེས་དེ་ཡང་འདི་ལྟར་དེ་བཞིན་གཤེགས་པའི་རྣམ་པར་གྲོལ་བའི་ངོར་རོ་གཅིག་པ་ལགས་སོ། །
བཅོམ་ལྡན་འདས་འདི་ལྟ་སྟེ། དཔེར་བགྱིས་ན། ནམ་མཁའི་ཁམས་རྟོག་པ་དང་རྣམ་པར་རྟོག་པ་ཐམས་ཅད་དང་བྲལ་བ་སྟེ། མི་རྟོག་པ་རྣམ་པར་མི་རྟོག་པ་ལགས་སོ། ། ཞེས་པ་དང་། རྟོག་པ་སྡུག་བསྔལ་རྒྱུར་གྱུར་པ། ། ཇི་སྲིད་མ་སྤངས་བར་དུ་ནི། ། འཇིག་རྟེན་འདི་ནི་སངས་རྒྱས་མིན། ། ཀུན་མཁྱེན་ཞེས་ཀྱང་མི་བྱའོ། ། ཞེས་པ་དང་།
དཔལ་རྡོ་རྗེ་345ཕྲེང་བ་མངོན་པར་བརྗོད་པའི་རྒྱུད་དུ་ཡང་། རྣམ་རྟོག་ཀུན་ནས་ཟད་པ་ལས། ། ཡང་དག་ཡེ་ཤེས་བདེ་ཆེན་སྐྱེས། ། ཞེས་གསུངས་ཤིང་། ཕྱག་ན་རྡོ་རྗེ་དབང་བསྐུར་བའི་རྒྱུད་དུ་ཡང་། རྟོག་དང་བྲལ་བའི་ཡེ་ཤེས་ནི། ། སྔོན་གྱི་རྒྱལ་བ་མངོན་སངས་རྒྱས། ། རྟོག་དང་བྲལ་བ་དེ་ལ་ནི། ། གསང་སྔགས་འགྲུབ་པར་བསྟན་པ་ཡིན། ། དེ་ཡི་འབྲས་བུ་རྣམ་དག་པ། །
རང་བཞིན་གྱིས་ནི་འོད་གསལ་འགྱུར། ། གང་ཞིག་རྟོག་ལ་གནས་བྱེད་པ། ། དེ་ལ་དངོས་གྲུབ་མི་འབྱུང་ངོ་། ། དེ་ལྟ་བས་ན་རྟོག་སྤངས་ལ། ། སྔགས་ཀྱི་གཟུགས་ནི་བསམ་པར་བྱ། ། ཞེས་གསུངས་པ་དང་། མངོན་པར་བརྗོད་པ་འབུམ་པར་ཡང་གསུངས་པ། ཡེ་ཤེས་སྐུ་ནི་རབ་བསྒྲུབ་ཕྱིར། ། ཀུན་རྟོག་ཐམས་ཅད་སྤངས་པ་ཡི། ། བསྒོམ་པ་དེ་བཞིན་གཤེགས་པས་གསུངས། །
ཞེས་པ་ལ་སོགས་པ་གཞན་ཡང་གསུང་རབ་དྲི་མ་མེད་པ་རྣམས་སུ་རྣམ་པ་མི་རྟོག་པའི་བསྔགས་པ་རྒྱ་ཆེར་་་་གསུངས་ཏེ། འདིར་ཡི་གེ་མང་དུ་དོགས་ནས་མ་བྲིས་སོ། ། དེ་ལྟ་བས་ན་རྣམ་པར་མི་རྟོག་པའི་ཡེ་ཤེས་ཤེས་རབ་ཀྱི་ཕ་རོལ་ཏུ་་་་་་་ཕྱིན་པ་བདེ་བ་ཆེན་པོའི་སྐུ་སངས་རྒྱས་དང་བྱང་ཆུབ་སེམས་་་་་་དཔའ་ལ་སོགས་པ་ཐམས་ཅད་རྣམ་རྟོག་འགག་པའི་མི་རྟོག་པ་ཡིན་པའི་ཕྱིར། གལྟ་མུག་ཡིན་པ་ཧ་ཅང་ཐལ་བར་འགྱུར་རོ། ། གཞན་ཡང་། རྒྱལ་བ་བྱམས་པའི་ཞལ་སྔ་ནས། འཁོར་གསུམ་346རྣམ་པར་རྟོག་པ་གང་། ། དེ་ནི་ཤེས་བྱའི་སྒྲིབ་པར་འདོད། ། སེར་སྣ་ལ་སོགས་རྣམ་རྟོག་དང་། ། དེ་ནི་ཉོན་མོངས་སྒྲིབ་པར་འདོད། །
ཅེས་པ་དང་། དེར་ནི་སྒྲིབ་པ་ཐམས་ཅད་དེ། ། དེ་ཟད་ནས་ནི་གྲོལ་བར་འདོད། ། ཅེས་གསུངས་ཤིང་། སློབ་དཔོན་ཕྱོགས་ཀྱི་གླང་པོས་ཀྱང་། རྣམ་པར་རྟོག་ལས་མ་གཏོགས་པའི། ། འཁོར་བ་ཞེས་བྱ་ཅི་ཡང་མེད། ། རྣམ་རྟོག་དེ་དང་བྲལ་བས་ན། ། ཁྱོད་ནི་རྟག་ཏུ་མྱ་ངན་འདས། ། ཞེས་གསུངས་པ་དང་།
སློབ་དཔོན་སེང་གེ་བཟང་པོས་ཀྱང་། བྱང་ཆུབ་སེམས་དཔའ་རྣམས་ཀྱི་ཉོན་མོངས་པ་རྣམ་པར་རྟོག་པའོ། ། ཞེས་པ་ལ་སོགས་པས་སྒྲིབ་པ་ཐམས་ཅད་རྣམ་པར་རྟོག་པ་ལས་མ་འདས་པར་་་་་་གསུངས་པའི་ཕྱིར་རྣམ་པར་རྟོག་པ་འགག་པ་ན་སྒྲིབ་པ་ཟད་པ་ཉིད་ཡིན་ཏེ། ཞེས་གསུངས། དེས་ན་དེང་སང་ཁ་ཅིག་གིས་མི་རྟོག་པ་ཞིག་ཡིན་ཕྱིན་དྲན་མེད་བརྒྱལ་བ་གཉིད་མཐུག་དང་་་་་་་ཁྱད་མེད་ཅེས་ཟེར་བ་རྣམས་མདོ་སྔགས་ཀྱི་ལུང་འདི་དང་འདི་འདྲ་བ་ལ་མཐའ་ཡས་པ་དང་འགལ་བར་འགྱུར་བས་ཆོས་སྤོང་གི་ལས་ཚབས་ཆེན་མི་གསོག་པར་གང་ཟག་རྟོག་པ་མཐོན་པོར་གྱུར་པ་རྣམས་ཀྱིས་འཇོག་བསྒོམ་གཙོ་བོར་མཛད་པ་ལ་དད་་་་་་་གུས་དག་སྣང་སྦྱང་བར་བྱའོ། ། ཡང་སྟག་ཚང་ལོ་ཙཱ་པས་རྗེ་རིན་པོ་ཆེ་ལ་འགལ་བའི་ཁུར་ཆེན་སྟར་སྣང་བཅོ་བརྒྱད་བཏེགས་་་་་་་347པའི་ཚིགས་བཅད་ནི། གང་དག་དཔལ་ལྡན་ཟླ་བའི་རྗེས་འབྲངས་ནས། ། མ་དག་འཁྲུལ་བའི་སྣང་བ་ཚད་གྲུབ་ཏུ། ། རིགས་པ་དུ་མས་དཔྱད་ནས་ཁས་ལེན་པ། ། འདི་ལ་འགལ་བའི་ཁུར་ཆེན་འདི་ལྟར་ཡོད། །
ཡུལ་ཀུན་ཛུན་དང་ཡུལ་ཅན་བསླུ་མེད་འགལ། ། ཡུལ་དེར་འཁྲུལ་དང་དེ་ལ་ཚད་མར་འགལ། ། རྗེས་དཔག་ཡོད་དང་སྒྲུབ་ངག་མེད་པ་འགལ། ། མཐུན་སྣང་མེད་དང་ཆོས་ཅན་ཚད་གྲུབ་འགལ། ། ཕྱི་དོན་ཚད་བཅས་རྡུལ་ཕྲན་ཚད་གྲུབ་འགལ། ། རིགས་དྲུག་ཚད་མ་གདོས་བཅས་ཚད་གྲུབ་འགལ། ། སྐྲ་ཤད་མེད་དང་རླུང་ནག་ཡོད་པ་འགལ། ། རྗེས་གྲུབ་མེད་དང་དངོས་པོ་ཡོད་པ་འགལ། ། གཞན་སྐྱེས་མེད་དང་ས་མྱུག་རྫས་གཞན་འགལ། ། བདེན་རྫུན་ཡོད་དང་ཡང་ལོག་མེད་པ་འགལ། །
ཡན་ལག་ལ་དཔྱད་བུམ་པ་མི་རྙེད་དང་། ། སྐད་ཅིག་ལ་དཔྱད་ཞིག་ས་རྙེད་པ་འགལ། ། རང་རྒྱུད་སྨྲ་བས་རང་བཞིན་སྨྲས་པ་དང་། ། རང་བཞིན་མེད་བློ་དེའི་ངོར་གྲུབ་པ་འགལ། ། ཉོན་མོངས་ཅན་མིན་མ་རིག་ཡོད་པ་དང་། ། ཤེས་པར་གྱུར་པའི་ཤེས་སྒྲིབ་མེད་པ་འགལ། ། གཞུང་གཞན་ནས་འབྱུང་ཀུན་གཞི་རང་རིག་སོགས། ། འགོག་ན་རང་ལུགས་དེ་དག་མི་འདོད་དང་། ། སྡེ་བདུན་ལས་གསུངས་ཚད་མ་མི་འདོད་དང་། ། རང་ལུགས་ཚད་མའི་རྣམ་བཞག་ཤེས་པ་འགལ། །
མི་རྟོག་སོགས་རྟོགས་རྣལ་348འབྱོར་མངོན་སུམ་དང་། ། དེ་ཡིས་སྦྱོར་ལམ་རྟོག་པར་མི་སླེབས་འགལ། ། གཞན་སེམས་ཤེས་པ་ཡིད་མངོན་ཡིན་པ་དང་། ། བདེན་བཞི་ཤེས་པ་རྣལ་འབྱོར་མངོན་སུམ་འགལ། ། ཀུན་མཁྱེན་ཡེ་ཤེས་ཆོས་ཀུན་འཇལ་བ་ལ། ། ཤེས་བྱའི་ཕྱེད་ལ་ཚད་མ་མིན་པ་འགལ། ། རྫས་ཡོད་བདག་སྨྲ་གནས་མ་བུར་ངེས་དང་། ། རྣམ་ཤེས་བདག་སྨྲའི་བུ་སེམས་ཡོད་པ་འགལ། ། ཞེས་རྗེ་རིན་པོ་ཆེ་ལ་དགག་པ་བཏང་བ་དེའི་ལན། བླ་མ་བྱམས་པ་རིན་པོ་ཆེས་མཛད་པའི་རྡོ་རྗེའི་གཟེགས་མ་ལས།
སླར་ཡང་འགལ་བའི་ཁུར་ཆེན་བཏེགས་པའི་ཚིགས་བཅད་ནི། གང་དག་དཔལ་ལྡན་ཟླ་བའི་རྗེས་འབྲངས་ནས། ། དག་དང་མ་དག་ཀུན་རྫོབ་ཚད་གྲུབ་འདི། ། རིགས་པ་དུ་མས་དཔྱད་ནས་འགོག་བྱེད་པ། ། འདི་ལ་འགལ་བའི་ཁུར་ཆེན་འདི་ལྟར་ཡོད། ། ཚིག་ཟུར་ཙམ་ཡང་ཞལ་བཞེས་མ་གནང་བའི། ། བཅས་ལྡན་དགེ་སློང་རླབས་ཆེན་རྫུན་གསུང་འགལ། ། མེ་ཕར་བུས་ན་སྨ་ར་ཚུར་ཚིག་པས། ། རང་ཚིག་དངོས་འགལ་སྨྲ་བའི་སེང་གེར་འགལ། ། རྗེས་དཔག་སྒྲུབ་ངག་ཡོད་མེད་གཉིས་ཀ་འགལ། །
ཟླ་བའི་རྗེས་འབྲངས་དེ་ཉིད་འགོག་པ་འགལ། ། ཆོས་རྣམས་ཐམས་ཅད་ལྟོས་གྲུབ་་ཡིན་པ་དང་། ། རྡུལ་ཕྲན་ཆ་མེད་འདོད་ན་ཤིན་ཏུ་འགལ། ། ལས་ཀྱི་ནུས་པས་བརྣག་ཡོད་ཅི་ཞིག་འགལ། ། ཕྱོགས་སྔ་འགོག་རློམ་རང་ལུགས་འགོག་པ་349འགལ། ། ཐ་སྙད་ཙམ་གྱིས་གཞན་དང་རང་མཚན་གྱི། ། གཞན་གྱེས་ཁྱད་པར་མི་ཤེས་གཞན་འགོག་འགལ། ། འགྲེལ་མེད་ཚིག་ཚོགས་འགལ་བའི་ཁ་གྲངས་ཙམ། ། རིགས་པར་སྨྲ་བའི་མཁས་ལ་ཤིན་ཏུ་འགལ། ། མི་འགལ་འགལ་བར་འཛིན་པ་རང་གི་སྐྱོན། །
འབད་ནས་གཞན་ལ་བསྒྱུར་བར་བྱེད་པ་འགལ། ། ཐལ་བ་འབྲེལ་མེད་རང་འཕངས་རང་གིས་འགོག ། སྨྱོན་པ་མིན་པའི་སྐྱེ་བོ་ཀུན་དང་འགལ། ། མ་རིག་བག་ཆགས་མ་རིག་པ་མིན་པས། ། དེ་ཉིད་ཤེས་པར་སྒྲུབ་པ་ཁྱོད་ཉིད་འགལ། ། བློ་གྲོས་ཆུང་ངུས་སྦྲང་བུ་གསོད་སྙམ་པས། ། རྡོ་བས་ཕ་ཡི་ཀླད་པ་བཅོམ་ལ་ལྟོས། ། འཇམ་དབྱངས་བླ་མར་གནོད་པ་བྱ་སྙམ་ནས། ། ཟླ་བའི་ལུགས་ཀུན་སྙིང་ནས་སུན་འབྱིན་འགལ། ། བཅོ་བརྒྱད་གྲངས་ཀ་ཚང་ཙམ་ཐལ་བ་ཡིས། །
རང་མཚང་སྟོན་དང་མཁས་པར་རློམ་པ་འགལ། ། ཀུན་མཁྱེན་ཡེ་ཤེས་ཆོས་ཀུན་མི་མཁྱེན་དང་། ། མ་རིག་པ་ཡིས་ཤེས་བྱ་ཕྱེད་འཇལ་འགལ། ། རབ་ཏུ་མི་གནས་དབུ་མར་ནན་འཚེངས་ནས། ། གཞི་མེད་བག་ཙམ་སྐུར་འདེབས་བྱེད་པ་འགལ། ། ཞེས་ལུང་རིགས་གིས་བསྒྲུབས་ནས་ལན་རྒྱ་ཆེར་བཏབ་པ་རྣམས་ལ་བལྟས་ན་མཁས་པ་ཞིག་གིས་མི་འགལ་བ་ཞིག་ལ་་་་་འགལ་བ་ལྟར་སྣང་དུ་མ་འཕུད་ཐུབ་ཅིང་། འགལ་བ་ཞིག་ཀྱང་རིག་པས་མི་འགལ་བར་སྒྲུབ་ཤེས་པས། མཁས་པའི་དབང་བོ་350རྣམས་ཀྱིས་གསུངས་པ་རྣམས་སྒྲ་ཇི་བཞིན་པར་མི་འཛིན་པར་དེ་ཡི་དགོངས་པ་བཙལ་ཤེས་ན། དེ་གཉིས་ཀྱང་དོན་གྱེས་འགལ་བ་མེད་པར་ཤེས་ནས་དད་གུས་དག་སྣང་སྐྱེ་བར་འགྱུར་རོ། ། ཡང།
མཁས་མཆོག་དབྱེག་གཉེམ་གྱིས། ཐེག་ཆེན་ནམ་མཁའི་པདྨོ་ལ། ། ཀླུ་སྒྲུབ་བདུད་ཀྱི་སྤྲུལ་བ་བྱུང་། ། ཕུ་བོ་དེ་ཡི་རྗེས་སུ་འབྲངས། ། གསུངས་པ་དང་། རྒྱལ་དབང་ལྔ་བས། གར་འབྲུག་བླ་མ་ཕོ་རོག་ཁྱུ་དང་འདྲ། ། འོན་ཀྱང་པདྨ་དཀར་པོ་ཕུག་རོན་ཙམ། ། གསུངས་སྐད། ཀུན་མཁྱེན་པད་དཀར་གྱིས།
ས་སྟེང་འདི་ན་པད་དཀར་ཁོ་བོ་ཙམ། ། ཨེ་ཡིན་མི་ཡིན་དྲང་བོར་ལྟོས་དང་གསལ། ། གསུངས་སྐད། ཡང་འགའ་རེས། རྒྱལ་དབང་ལ་སྒུ་བསྟོད་གསོལ་འདེབས་ཤིག་ཞུས་པས། ཟ་ཧོར་པཎ་ཆེན་བོད་ལ་བཀའ་དྲིན་ཆེ། ། འཕྱོང་རྒྱས་ལས་འཁྲུངས་སྐུ་ལ་འདས་འཁྲུངས་མེད། ། ད་ལྟ་ཤར་འབྲུག་གཉིས་ཀྱི་ཁ་གནོན་མཛད། ། རྒྱལ་དབང་རིན་པོ་ཆེ་ལ་གསོལ་བ་འདེབས། ། ཞེས་གསུངས་སྐད།
རྗེ་ཐོའུ་བཀྭན་རིན་པོ་ཆེ་ལ་གྲྭ་པ་འགའ་རེས། བླ་མ་རིན་པོ་ཆེ་རྣམ་གསུམ་ལ་སྐུ་བསྟོད་གསོལ་འདེབས་ཤིག་དགོས་ཞེས་ཞུས་པར། ཁོང་གི་ཞལ་ནས། མ་མོའི་དལ་ཤ་བཞེས་པའི་སྒོ་མང་པ། ། རྒྱ་ནག་ཕུ་དུང་གྱོན་པའི་ལྕང་སྐྱ་པ། ཚྭ་སྒོག་གཡེར་གསུམ་ཟ་བའི་ཐོའུ་བཀྭན་པ། ། མཚུངས་མེད་བླ་མ་གསུམ་ལ་གསོལ་བ་351འདེབས། ། ཞེས་གསུངས་ནས་བཞད་སྐད། གསུང་དེ་རྣམས་ཀྱི་རྒྱུ་མཚན་ལོ་རྒྱུས་རྣམས་ཤེས་ན། ལོག་ལྟ་མི་སྐྱེ་བར་མ་ཟད་དད་གུས་དག་སྣང་སྐྱེ་བའི་རྒྱུར་འགྱུར་ལ།
དེ་བཞིན་དུ་བླ་མ་གཞན་གྱིས་ཟུར་ཟ་དང་དགག་པ་བཏང་བ་རྣམས་ཀྱི་དགོངས་པ་ལོན་ན་རབ། གལ་ཏེ་མ་ལོན་ཀྱང་བསྟན་འགྲོ་གཞན་ལ་ཕན་པའི་དགོངས་གཞི་འདྲ་ཅི་འདྲ་ཡོད་མི་ཤེས་སྙམ་དུ་གང་ལའང་ཁས་མི་གཏོང་བར་དག་སྣང་སྦྱངས་པར་བྱའོ། ། འཛམ་གླིང་སངས་རྒྱས་གཉིས་་པ་མཉམ་མེད་ཇོ་བོ་རྗེས། དངོས་ཉམས་རྨི་ལམ་དུ། གསང་སྔགས་ཀྱི་རྒྱུད་མཐའ་ཡས་པ་གསན་པའི་ནང་གི་དོན་་་་་་་དམ་པའི་རྒྱུད་དྲུག་ཅེས་པ་མཐར་ཐུག་འབའ་ཞིག་སྟོན་པ་དེ་་་་་་རྣམས་བོད་དུ—་བསྒྱུར་རྒྱུ་ཡིན་ན། རྙིང་མའི་རྫོགས་ཆེན་དང་། ཕྱག་ཆེན། དོ་ཧ་འདྲ་བ་རྐྱང་ཡིན་པར་སྣང་། དེང་སང་གང་ཟག་དབང་པོ་ཡང་རབ་ཅིག་ཆར་བའི་གང་ཟག་རིན་ཆེན་གསེར་་་་་་་ལས་དཀོན། རིམ་གྱེས་པ་མང་བའི་དབང་གིས།
ངེས་དོན་གྱེ་རྒྱུད་མང་པོའི་དགོས་པ་ཆུང་། དེ་བས་དྲང་དོན་མང་བོ་བསྒྱུར་བཤད་གནང་ན། སངས་རྒྱས་གྱི་བསྟན་པ་ཡུན་རིང་གནས་ཤིང་། སེམས་ཅན་ཐམས་ཅད་ལ་བདེ་སྐྱིད་ཡུན་རིང་འབྱུང་བར་་་་་་་་་་་དགོངས་ནས། བོད་གངས་ཅན་གྱི་ལྷ་སྐལ་ཕྱག་ན་པདྨོའི་རྣམ་འཕྲུལ་འབྲོམ་སྟོན་རྒྱལ་བའི་འབྱུང་གནས་ཀྱིས་མཉམ་མེད་ཇོ་བོ་352ཆེན་པོ་ལ། དོ་ཧ་སོགས་ངེས་དོན་གྱི་ཆོས་མང་བོ་སྟོན་དུ་མ་བཅུག་སྟེ། ཇོ་བོའི་རྣམ་ཐར་དུ། ལྡོག་གི་ཚ་སྣར་བྱོན་ནས། གང་ཟག་གཅིག་གིས། གཅིག་ཆར་དུ་འཇུག་པའི་ངོར་དོ་ཧ་ཞུས་ནས་གསུངས་པ་ལ།
འབྲོམ་རྒྱལ་བའི་འབྱུང་གནས་ཀྱི་ཞལ་ནས། མར་མེ་ཅི་དགོས་ལྷ་བཤོས་དེ་ཅི་དགོས། ཞེས་སོགས་རྣམས་བོད་ལ་མི་ཕན་པ་ཞིག་ཡོང་བ་འདྲ། འདི་བོད་དུ་མི་ལེགས་ཞུས་ནས་བཀའ་་བསྡམས། ཡང་མཆིམས་ཕུར། དྷེ་བ་རཱ་ཙ་དང་། ནཱ་ག་རཱ་ཙ་དང་། འགར་དགེ་བ། ལོ་ཙཱ་པ་དང་བཞིས་ཞུས་པས། དུག་གི་སྔགས་ཅན་དུག་གིས་མི་ཚུགས་བཞིན། །
ཞེས་པའི་སྐབས་སུ། འབྲོམ་གྱིས་འདིས་བོད་ལ་གནོད་པ་ལས་མི་ཡོང། ཕྱིན་ཆད་མི་གསུང་བར་ཞུ་ཞེས་གསོལ། ཡང་ཇོ་བོའི་ཞལ་ནས། ངས་ཕལ་ཆེན་པའི་སྡེ་ཞིག་གཟུགས་སམ་གསུངས་པ་ལ། དགེ་བཤེས་སྟོན་པས། བླ་མ་དེ་མི་མཛད་པར་ཞུ། བོད་དུ་འདི་མི་ལེགས་ཞུས་པས། ཇོ་བོའི་ཞལ་ནས། གསང་སྔགས་ཀྱི་སྡོམ་པ་དང་།
དོ་ཧའི་གླུ་ལ་སོགས་པ་བཤད་དབང་ཡང་མེད། སྡེ་གཟུགས་དབང་ཡང་མེད་ན། ཁོ་བོ་བོད་དུ་འོང་བ་ལ་དོན་མ་མཆིས་གསུངས། ཐུགས་སྐྱོ་བ་ལྟར་མཛད་རུང་། འབྲོམ་སྟོན་པ་རིན་པོ་ཆེས་དེ་དག་རྣམས་འཛུག་ཏུ་མ་བཅུག་པས་ཇོ་བོའི་བསྟན་པ་རྒྱས་པའི་གྲོགས་སུ་་་་་་སོང་གསུངས། དེས་ན་གསང་སྔགས་ཀྱི་མཐར་ཐུག་དོ་ཧ་རྡོ་རྗེའི་353གླུ་ལ་སོགས་པ། འདོད་ཡོན་མ་སྤངས་རྒྱན་དུ་རོལ་བཞིན། རྡོ་རྗེའི་གླུ་དང་གར་བྱས་གང་ཟག་དབང་པོ་ཡང་རབ་ཚེ་གཅིག་་་་་་ལུས་གཅིག་ལ་སངས་རྒྱ་བའི་གདམས་པ་ཟབ་མོ་རྣམས་ལ་དད་གུས་དག་སྣང་སྦྱོང་བཞིན། རང་ཉིད་གང་མོས་ཀྱི་ཆོས་དེ་ལ་ཐོས་བསམ་སྒོམ་གསུམ་བྱེད་པ་ལ་བརྩོན་པར་བྱའོ། ། གཞན་ཡང་རྒྱ་གར་ན་པཎྜི་ཏའི་ལྟ་བའི་རྩོད་པ་ཉན་པའི་སྐྱེ་བོ་འགའ་ཞིག་་་་གིས་གླུ་བླངས་པར།
མི་ཕམ་ཐོགས་མེད་ལྟ་བ་ནི། ། སྐྱེ་བོ་ཀུན་ལ་བདུད་རྩི་ཉིད། ། འཕགས་པ་ཀླུ་སྒྲུབ་ལྟ་བ་ནི། ། ལ་ལའི་སྨན་དང་ལ་ལའི་དུག ། ཅེས་སྨྲ་སྐད། ཀ་དཔེ་ལས། གཅིག་ཆར་བ་ཡི་སྨན་ཆེན་དེ། ། རིམ་གྱིས་པ་ཡི་དུག་ཏུ་འགྱུར། ། རིམ་གྱིས་པ་ཡི་སྨན་ཆེན་དེ། ། གཅིག་ཆར་བ་ཡི་དུག་ཏུ་འགྱུར། །
ཞེས་དང་། རིག་འཛིན་དཔལ་ལྡན་བཀྲ་ཤིས་ཀྱིས། ཁྱད་པར་ཡོད་དེ་བློ་ཁ་དམན་པ་ལ། ། བློ་ཆེན་ཆོས་ལུགས་བསྟན་ན་མི་འཆུན་པས། ། ཁོ་རང་བློ་དང་འཚམ་པའི་ཆོས་སྟོན་གཅེས། ། བློ་བཟང་སྐལ་བ་ལྡན་ལ་གོང་མ་སྟོན། ། ཅེས་དང་། ཡང་ཀ་དཔེ་ལས། གང་ཟག་སྦྱངས་པའི་འཕྲོ་ཅན་ལ། ། གཅིག་ཆར་བ་ནི་བསྟན་པར་བྱ། །
གང་ཟག་དང་པོའི་ལས་ཅན་ལ། ། རིམ་གྱིས་པ་ནི་བསྟན་པར་བྱ། ། གསུངས། རྗེ་བཙུན་འཇམ་དབྱངས་ཀྱིས། རྗེ་རིན་པོ་ཆེ་ལ་སྟོང་ཕྱོགས་ལས་་སྣང་ཕྱོགས་ལ་གཙིགས་སུ་ཆེ་དགོས་པར་ཡང་ཡང་གསུངས། 354སྐྱོབ་པ་འཇིག་རྟེན་མགོན་པོས། སྟོང་ཉིད་ལས་རྒྱུ་འབྲས། གསང་སྔགས་ལས་འདུལ་བ་སྟེ། དེང་སང་གདུལ་བྱ་ལ་ལྟོས་ནས། མི་ཟབ་པ་ནི་ཟབ་པར་གསུངས།
རྟོགས་བྱའི་དོན་ཟབ་མོ་དང་། དེ་རྟོགས་པར་བྱ་བའི་ཐབས་གཉིས་ལས་ཐབས་གཙོ་གསུངས། རྗེ་བློ་བཟང་ཆོས་ཀྱི་ཉི་མས། མཐོན་པོའི་ལྟ་བ་དེ་ལྟ་བུ་ནི་ཨོ་རྒྱན་ཆེན་པོ་སོགས་སྔོན་བྱོན་པའི་དུས་སྐབས་བཟང་པོའི་གདུལ་བྱ་དབང་པོ་ཡང་རབ་ཏུ་གྱུར་པ་དེ་དག་རྒྱུད་ཚོད་དང་་་་་འཚམ་པའི་དབང་གིས་མངོན་དུ་གྱུར་པར་སྣང་ཡང་། དེང་སང་གི་སྐྱེ་བོ་ཤེས་རྒྱུད་ཐ་མལ་ལས་ཅུང་ཟད་ཀྱང་མ་འཕགས་པ་དག་ལ། ལྟ་བ་མཐོན་པོ་དེ་ལྟ་བུའི་ཕན་པ་ལས་ཅིག་ཤོས་སུ་འགྱུར་བའི་ཉེན་ཆེ་བར་སེམས་གསུངས། དཔོན་སྟོན་རིན་ཆེན་སྒང་པས། ཆོས་རྒྱུད་དང་འཚམ་པར་མི་བྱེད་པར། ། ཐེག་པ་ལ་མཐོ་བསྙེགས་བྱེད་པ་འདི། ། རྟ་རྒོད་ལ་བུ་ཆུང་བསྐྱོན་པ་འདྲ། །
རང་རྒྱུད་དང་འཚམ་པ་འདི་གལ་རེ་ཆེ། ། ཞེས་དང་། མདོ་ལས་ཀྱང་། བྱེས་དང་རྒན་གྱེ་ཁ་ཟས་ཐ་དད་བཞིན། ། དེ་ཡི་ཆོས་ཀྱི་རང་བཞིན་ཐ་དད་དོ། ། ཞེས་དང་། གཞན་ཡང་། ། རྣལ་འབྱོར་པ་ཡང་བློ་ཁྱད་ཀྱིས། ། གོང་མ་གོང་མ་དག་གིས་གནོད། ། བསུངས།
དེ་དག་རྣམས་ལ་དགོངས་ནས། རྗེ་བདག་ཉིད་ཆེན་པོས། དབང་པོ་ཡང་རབ་ཀྱི་ཆོས་ཕྱག་ཆེན་དོ་ཧ་སོགས་གདམས་ངག་355ཟབ་མོ་རྣམས་གསང་ནས་ཐུགས་ཉམས་སུ་བཞེས་ཀྱང་། སྙིགས་དུས་འདིར་གང་ཟག་དབང་བོ་ཡང་རབ་དཀོན་པར་མཁྱེན་ནས་དོ་ཧ་སོགས་ལ་རྩལ་བཏོན་ནས་མ་གསུངས་པར། གང་ཟག་མཆོག་དམན་བར་བ་ཐམས་ཅད་ལ་ཕན་ཐོགས་པའི་ཕྱིར་སྐྱེས་བུ་གསུམ་སོགས་ལམ་ཐུན་མོང་བ་དང་། ཐབས་ཀྱི་ཆ་ལ་རྩལ་བཏོན་ནས་གསུངས་པས། དེང་སང་བསྟན་འགྲོ་ཡོངས་ལ་ཕན་ཐོགས་རྒྱ་ཆེན་པོ་འབྱུང་བ་འདི་ཀ་ལགས། རྗེ་རིན་པོ་ཆེས་མཛད་པའི་ས་གསུམ་གྱི་སྒྲོན་མེ་བྱང་ཆུབ་ལམ་རིམ་ཆེན་མོའི་་་་་་ལྷག་མཐོང་སྟོན་པའི་ཐོག་མར། འདིར་ས་མཐོན་པོའི་ལྷག་མཐོང་རྣམས་རེ་ཞིག་གཙོ་བོར་མི་སྟོན་གྱི། སོ་སོ་སྐྱེ་བོའི་དུས་ཀྱི་བསྒོམ་པར་བྱ་བའི་ལྷག་མཐོང་གཙོ་ཆེར་སྟོན་པ་ཡིན་གསུངས།
བར་ཞིག་ན། སེམས་འཕྲོ་བའི་ཡུལ་དང་འཕྲོ་མཁན་གྱི་སེམས་རྣམས་བརྟགས་པ་ན་སྟོང་བར་རྟོགས་པ་དང་། སྟོང་བར་རྟོགས་པའང་བཙལ་བའམ་དཔྱད་པ་ན་སྟོང་བར་རྟོགས་པ་དང་། དེ་དག་ཀྱང་སྟོང་ཉིད་བསྒོམ་པའི་ཚེ་བྱེད་པར་གསུངས་ཤིང་དཔྱད་ནས་སྟོང་བར་རྟོགས་པ་དེས་མཚན་མེད་ཀྱི་རྣལ་འབྱོར་ལ་་་་་་་་་་འཇུག་པར་གསུངས་ཞེས་པ་དང་། མཇུག་ན། སོ་སོར་རྟོགས་པའི་ཤེས་རབ་ཀྱིས་མང་དུ་དཔྱད་པའི་དཔྱད་པ་དེ་ཉིད་ཀྱིས་་་་་་གནས་ཆ་བརྟན་པོ་རྙེད་པ་ནས་ལྷག་མཐོང་ཐོབ་ནས་འོང་བས་356ཟུང་འབྲེལ་ཀྱང་དེ་ནས་འཇོག་པ་ཡིན་ནོ། ། ཞེས་དང་། འདི་དག་གི་སྒོ་ནས་ཞི་ལྷག་གི་སྐྱོང་ཚུལ་ལའང་ཁྱད་པར་དུ་མ་ཞིག་དབྱེ་་་་དགོས་པར་སྣང་མོད་ཀྱང་ཚིག་མང་བས་འཇིགས་ནས་མ་བྲིས་སོ་གསུངས། ལེགས་བཤད་གསེར་ཕྲེང་ལས། ཆོས་ཉིད་ལ་མཐའ་བཞི་ལ་སོགས་པའི་སྤྲོས་པ་གང་དུའང་མི་འཛིན་ཞིང་།
དེ་མཐའ་དག་ཉེ་བར་ཞི་བ་ཙམ་ལ་སྤྲོས་བྲལ་ལམ། གཤིས་ལུགས་མཐོང་ཞེས་བཏགས་པ་ཙམ་སྟེ། ཡོན་ཏན་རིན་པོ་ཆེ་སྡུད་པ་ལས། གཟུགས་རྣམས་མི་མཐོང་ཚོར་བ་དག་ཀྱང་མི་མཐོང་ཞིང་། ། ཞེས་སོགས་དྲངས་པ་དང་། རིམ་ལྔ་གསལ་སྒོན་ལས། བྲམ་ཟེ་ཆེན་པོའི་དོ་ཧ་སོགས་ཀྱང་སྔར་བཤད་པའི་ལམ་མཐོན་པོའི་སྐབས་དེ་དག་ཏུ་སྤྲོས་པ་གཞན་དོར་ནས། ལྷན་སྐྱེས་ཡེ་ཤེས་ཀྱི་སྐོར་ཉིད་སྙིང་བོར་བྱས་ཏེ་སྐྱོང་དགོས་པའི་ཚུལ་སྟོན་པ་ཡིན་གསུངས། པཎ་ཆེན་རིན་པོ་ཆེས་མཛད་པའི་ཕྱག་ཆེན་ཡང་གསལ་སྒྲོན་མེ་ལས། རྗེ་ཐམས་ཅད་མཁྱེན་པའི་གསལ་སྒོན་སོགས་སུ་དོ་ཧ་སོགས་ནས་གསུངས་པ་ནི་སྔགས་ལམ་མཐོན་་་་་་་པོའི་ཉམས་ལེན་ཡིན་གསུངས་པ་བཀའ་གཞན་དུ་མི་འགྱུར་བ་་་་ཡིན་ཏེ།
ཞེས་གསུངས། ཁྲི་གུང་ཐང་པ་རིན་པོ་ཆེས། ས་རྙིང་བཀའ་བརྒྱུད་པ་སོགས་ལྟ་བར་གྲགས་ཚོད་དང་བསྟུན་ནས་་་་་་་་དགག་བཞག་བྱས་པ་ཡིན་གྱི། རྩ་བའི་སློབ་དཔོན་རྣམས་357ཀྱི་བཞེད་པའི་དབང་དུ་བྱས་ན་ལྟ་བའི་དབྱེ་བ་ཆེར་མེད་དོ་་་་་་་་གསུངས། ཡང་སྔ་རབས་པ་རྣམས་ཀྱིས་གློད་རབ་ཅེས་བཤད་པ་ལ། ཁྲི་གུང་ཐང་པ་རིན་པོ་ཆེས། སྔགས་ཀྱི་རྟོགས་པ་མཐོན་པོར་སོང་བའི་སྐབས་སུ། དེ་འདྲའི་དུས་ཤིག་ཀྱང་ཡོད་དམ་སྙམ། འཇུར་བུས་བཅིངས་པའི་སེམས་ཉིད་ནི། ། གློད་ན་གྲོལ་བར་ཐེ་ཚོམ་མེད། །
ཅེས་པ་འདི་ས་ར་ཧའི་གསུང་ཡིན་ཞིང་། དཔེར་ན་སྐུད་པ་ལྟ་བུ་ཧ་ཅང་གྲིམ་དྲགས་པས་མདུད་པ་བྱུང་བ་དེ་གློད་ན་རང་བབས་སུ་ཞིག་འགྲོ་བ་བཞིན། སེམས་རྣམ་རྟོག་གིས་བཅིངས་པ་ལ་བཅོས་པར་བཞག་ན། སེམས་ཀྱི་ངོ་བོ་རང་ཡལ་དུ་འགྲོ་གསུངས། འོ་ན་རྫོགས་ཆེན་གྱི་ལྟ་བ་དེ་གང་དང་མཐུན་སྙམ་ན། དབུ་མ་ཐལ་འགྱུར་བའི་ལུགས་ཀྱི་རང་སྟོང་དབུ་མ་དང་། གཞན་སྟོང་དབུ་མ་གཉིས་ཀྱི་གཞན་སྟོང་དབུ་མ་དང་མཐུན། རགས་པ་ཕྱི་ཡི་དབུ་མ་དང་ཕྲ་བ་ནང་གི་དབུ་མ་གཉིས་ཀྱི་ཕྲ་བ་ནང་གི་དབུ་མ་དང་མཐུན། ཆོས་འཁོར་རིམ་པ་གསུམ་གྱི། འཁོར་ལོ་ཐ་མ་དང་མཐུན་ཞེས་དབུ་མའི་རྣམ་ངེས་བདེ་གཤེཊ་སྙིང་བོའི་རྒྱན་ལས་གསུངས།
མཉམ་མེད་པོ་ཏོ་པའི་གསུང་སྒྲོས་དཔེ་ཆོས་རིན་ཆེན་སྤུངས་པ་ལས། སློབ་དཔོན་ཀླུ་སྒྲུབ་དང་། ཐོགས་མེད་ནས་བརྒྱུད་པ་བར་མ་ཆད་པ། གདམས་ངག་བུམ་པ་གང་བྱོ་ལྟ་བུ། ཐམས་ཅད་མཁྱེན་པའི་ལམ་ཚང་ལ་358མ་ནོར་བ་འདི་ལ་བརྩོན་འགྲུས་རབ་ཏུ་བརྩམས་ན། ཚེ་འདི་ཉིད་ལ་མཐོང་ལམ་སྐྱེ། བརྩོན་འགྲུས་འབྲིང་བར་དོར་སྐྱེ། བརྩོན་འགྲུས་ཐ་མས་ཀྱང་སྐྱེ་བ་བདུན་ལ་སོགས་པ་བརྒྱུད་ནས་སྐྱེ་སྟེ། མཐོང་ལམ་སྐྱེས་པ་དེ་ག་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཟེར་བ་ཡིན་གསུངས། དེ་ལ་ཡང་མཉམ་གཞག་གཙོ་བོར་བྱེད་པ་དང་།
རྗེས་ཐོབ་གཙོ་བོར་བྱེད་པ་གཉིས་ཡོད་པས། དེ་གཉིས་ལས་མཆོད་གང་ཆེ་ཞེ་ན། མཐོང་ལམ་སྐྱེ་བ་ལ་མཉམ་གཞག་གཙོ་བོར་བྱེད་པ་མྱུར། མཐོང་ལམ་སྐྱེས་ན་ཡང་རྗེས་ཐོབ་གཙོ་བོར་བྱེད་པ་མཆོད་ཆེ་གསུངས། འོ་ན་མཚན་ཉིད་ཕ་རོལ་ཏུ་ཕྱིན་པའི་ལུགས་ཀྱི་དུས་བསྐལ་བ་གྲངས་མེད་གསུམ་དུ་ཚོགས་བསགས་དགོས་པ་དང་འགལ་ལོ་ཞེ་ན་མི་འགལ་ཏེ། སངས་རྒྱས་པའི་དུས་གྲངས་མེད་གསུམ་ངེས་པ་ཅན་དུ་འདོད་པ་འདིནི། ཐེག་པ་ཆུང་ངུ་དངོས་པོ་སྨྲ་བའི་ལུགས་ཡིན་ཏེ། འདིས་གང་ཟག་གི་བློ་ཕྱོགས་གཅིག་ཏུ་མ་ངེས་པས སངས་རྒྱ་བའི་དུས་ལ་ངེས་པ་མེད་དེ། རྟག་ཏུ་ངུ་དང་ནོར་བཟང་ལ་སོགས་བཞིན། ། ཞེས་པ།
འཕགས་པ་རྟག་ཏུ་ངུས་ཤེས་རབ་ཀྱི་ཕ་རོལ་ཏུ་ཕྱིན་པ་འཚོལ་བའི་ཚེ། ཉིན་མོ་དང་མཚན་མོ་ཡིད་ལ་མ་བྱས། བཀྲེས་པ་དང་སྐོམ་པ་ཡིད་ལ་མ་བྱས། ཚ་བ་དང་གྲང་བ་ཡིད་ལ་མ་བྱས། ལུས་དང་སྲོག་ལ་མ་ལྟོས་པར་་བཙལ་ཞིང་359བསྒོམས་པས། ཚེ་གཅིག་ལ་ལམ་བཞི་རྒྱུད་ལ་སྐྱེས་པ་ཡིན་གསུངས། ཚོང་དཔོན་གྱེ་བུ་ནོར་བཟང་གིས། ཚེ་གཅིག་ལ་དགེ་བའི་བཤེས་གཉེན་བརྒྱ་རྩ་བཅུ་གཉིས་བསྟེན་ནས། དགེ་བའི་བཤེས་གཉེན་རྣམས་ཀྱི་བཀའ་བཞིན་དུ་བརྩོན་འགྲུས་ཆེན་པོའི་ནན་ཏན་བྱས་པས། ཚེ་གཅིག་གིས་དོན་ཐམས་ཅད་འགྲུབ་པ་ཡིན་གསུངས།
གཞན་ཡང་འཕགས་པ་ཀུན་དགའ་བོས། ཉིན་གཅིག་བསྒོམས་པས་འཕགས་པ་དགྲ་བཅོམ་པ་ཐོབ་པའི་་་་་གཏམ་རྒྱུད་དང་། སློབ་དཔོན་ལྭ་ཝ་པས། ཤེས་རབ་ཀྱི་ཕ་རོལ་ཏུ་ཕྱིན་པ་ཡི་གེ་ཨའི་གདམས་ངག་བསྒོམས་པས། ནུབ་གཅིག་གིས་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་བའི་ལོ་རྒྱུས་སྦྱར། དེར་མ་ཟད་དེ། དབུས་སུ་རྣལ་འབྱོར་པ་ཕྱག་པ་ཁྲི་མཆོག དགུང་ལོ་སུམ་ཅུ་པ་ལ་ཇོ་བོ་རྗེ་དང་མཇལ་ནས་གདམས་ངག་ཞུས་ནས་་་་་བསྒོམས་པའི་ཚེ་ན། ཇོ་བོའི་ཞལ་ནས། དུས་དེ་རིང་ནས་མིང་ཡིད་ལ་མ་བྱེད།
རུས་ཡིད་ལ་མ་བྱེད་པར་བྱམས་པ་དང་། སྙིང་རྗེ་བྱང་ཆུབ་ཀྱི་སེམས་འབའ་ཞིག་སྒོམས་ཤིག་གསུངས་པས། ཁོང་གིས་ཀྱང་དེ་བཞིན་མཛད་པས། དགུང་ལོ་སུམ་ཅུ་རྩ་ལྔ་བ་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་ནས། རྩིག་པ་དང་ར་བ་ལ་ཐོགས་པ་མེད་པ་ཞིག་བྱུང་སྐད། དེས་ན་རང་རེ་ལ་དོན་ཕྱིན་ཅི་མ་ལོག་པ་ཞིག་སྐྱེས་ཕྱིན་ལམ་ལ་འབད་རྩོལ་བྱེད་མ་ནུས་་360ཀྱང་། དབང་བོ་ཐ་ཤལ་གཅིག་མ་གཏོགས་པ་ཚེ་གཅིག་གིས་མཐོང་ལམ་སྐྱེ་རུ་བཏུབ། མཐོང་ལམ་སྐྱེས་ན། ས་ལམ་ཤུགས་ལ་བགྲོད་པ་ཡིན་གསུངས། སྡུད་པ་ལས་ཀྱང་།
ཤེས་རབ་ཕ་རོལ་ཕྱིན་འདི་སུ་ཡི་ལག་ཐོབ་པ། ། རིང་བོར་མི་ཐོགས་འདྲེན་པ་རྣམས་ཀྱི་བྱང་ཆུབ་འཐོབ། ། ཅེས་དང་། གསང་ཆེན་ཐབས་ལ་མཁས་པའི་མདོ་ལས། རིགས་ཀྱི་བུ་མི་སྐྱེ་བའི་ཆོས་ལ་བཟོད་པ་ཐོབ་པའི་བྱང་ཆུབ་སེམས་དཔའ་ནི། འདོད་ན་ཞག་བདུན་གྱིས་ཀྱང་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་འགྱུར། ཞེས་དང་། རྫོགས་རིམ་གྱི་རྣམ་བཤད་རྡོ་རྗེ་གསལ་བྱེད་ལས། གཞན་ཡང་འདི་སྙམ་དུ་སེམས་ཏེ། གསང་འདུས་རྩ་རྒྱུད་ལས།
ལུས་དང་ངག་སེམས་རྡོ་རྗེ་ལ། ། རྡོ་རྗེ་འཇམ་པ་རབ་ཏུ་བསྒོམ། ། ལུས་དང་ངག་སེམས་ལ་སྤྲོས་པས། ། རྡོ་རྗེ་འཇམ་པ་འདྲ་བར་འགྱུར། ། ཞེས་གསུངས་ཤིང་། དེའི་འགྲེལ་བ་སྒོན་གསལ་ལས། རྡོ་རྗེ་འཇམ་པ་ནི་ཡིད་ཀྱི་རང་བཞིན་གྱི་སྒྱུ་མའི་སྐུ་དང་། དེ་རང་གི་ལུས་ངག་ཡིད་གསུམ་བསྒོམ་པར་མ་ཟད་ཁམས་གསུམ་ལུས་ངག་ཡིད་གསུམ་ལ་སྤྲོས་ནས་བསྒོམས་པས་རྡོ་རྗེ་འཇམ་པ་དང་འདྲ་བར་འགྱུར་བ་དང་། ཞེས་པ་ནས། སོ་སོའི་སྐྱེ་བོ་རྣམས་ཀྱིས་མི་མཐོང་ཞིང་མི་རེག་པས་ན་ཏིང་ངེ་འཛིན་འདི་ནི་མི་སྣང་བ་ཞེས་བྱའོ། །
ཞེས་པའི་བར་གྱིས་རིམ་པ་གསུམ་པའི་སྒྱུ་ལུས་གྲུབ་པའི་361ཡོན་ཏན་བཤད་ནས། དེའི་ཚེ་རང་གི་ལུས་ངག་ཡིད་གསུམ་སྒྱུ་ལུས་སུ་བསྒོམས་ཤིང་དངོས་གནས་ལ་གྲུབ་པ་དེ་བཞིན་དུ། ཁམས་གསུམ་འགྲོ་བ་གཞན་རྣམས་ལ་ཡང་སྤྲོས་ཏེ་བསྒོམས་པས། རང་དང་འདྲ་བའི་ཡོན་ཏན་དངོས་གནས་ལ་ཐོབ་པར་གསུངས། འདི་དག་དང་གནད་གཅིག་པ་རྫོགས་ཆེན་གྱི་ཆོས་ཉིད་ཟད་་་་་་་པའི་སྣང་བའི་མགོ་རྩོམ་པ་ན་སྐྱེ་བ་ལ་དབང་བས། སེམས་ཅན་སུམ་སྟོང་ལ་རིག་པ་བཅུག་པས་ཐམས་ཅད་གཅིག་ཏུ་གྲོལ་བའི་མཐུ་ཆེན་པོ་ཐོབ་པར་གསུངས་པ་གནད་གཅིག་སྟེ། ཕ་རོལ་བོ་དེ་དག་གིས་ལམ་མ་བསྒོམས་ཀྱང་། ལམ་བསྒོམ་པ་པོའི་རྣལ་འབྱོར་དེ་དང་། ལས་ཀྱི་རྒྱུ་བ་གཅིག་པའི་རྟེན་འབྲེལ་ལ་བརྟེན་ནས། ས་ལམ་གྱེ་རྟོགས་པ་ཐམས་ཅད་སྐད་ཅིག་མ་འགའ་ཞིག་ལ་རྫོགས་པར་བྱས་ནས་གྲོལ་བ་ཐོབ་པ་དང་འཚང་རྒྱ་བ་ཡོད་ཅིང་།
དཔེར་ན་ཏེ་རུ་གས་དྲག་པོ་བཏུལ་བའི་དུས་སུ། དྲག་པོས་རླུང་དབུ་མར་འཇུག་པའི་སྡུད་རིམ་སྔོན་དུ་འགྲོ་བ་་་་་་དང་། དཀྱིལ་འཁོར་དུ་ཞུགས་ཤིང་དབང་བསྐུར་བ་སོགས་བགྱིས་པ་ལ་མ་ལྟོས་པར། དུས་མྱུར་བའི་སྐད་ཅིག་ཉིད་ལ། ས་འོག་ཏུ་སངས་རྒྱས་པར་བདེ་མཆོག་གི་གླེང་གཞི་རྣམས་ལས་་་་་་་འབྱུང་ཞིང་། རྡོ་རྗེ་དབྱིངས་ཀྱི་རྒྱལ་པོ་ཆེན་པོའི་གླེང་གཞི་ལས་ཀྱང་། བཅོམ་ལྡན་འདས་ཀྱིས་དྲག་པོ་དབང་ཕྱུག་ཆེན་པོ་འགུག་362པའི་ཆེད་དུ། རྡོ་རྗེ་ལྕགས་ཀྱུ་དང་ཞགས་པ་སོགས་མངགས་པ་ན། དེ་དག་གིས་མ་ཐུབ། རྡོ་རྗེ་འབེབས་པ་མངགས་པས་དབང་ཕྱུག་ལ་དབང་མེད་དུ་ཡེ་ཤེས་བབས་ཏེ།
རང་གིས་རང་ལ་བརྡེག་ཅིང་འཚོག་པར་འགྱུར། དེར་བཅོམ་ལྡན་འདས་ཀྱིས་ཐུགས་རྗེ་ཆེན་པོས་བསྒྲལ་བ་ལས་དབང་ཕྱུག་སྐད་ཅིག་ལ་སངས་རྒྱས་ཏེ། དེ་བཞིན་གཤེགས་པ་ཐལ་བའི་དབང་བོར་གྱུར། སླར་ཡང་སྔར་གྱི་ལུས་ལ་བཀུག་ནས་སེམས་ཅན་གྱི་དོན་མཛད་པ་སོགས་མཆིས་་་་གསུངས། རྗེ་དྭགས་པོ་ལྷ་རྗེས། དགེ་བཤེས་སྙུག་རིམ་པ་ལ ཚེ་གཅིག་ལུས་གཅིག་ལ་སངས་རྒྱ་བ་སྲིད་དམ་ཞུས་པས། ཚེ་འདི་ལ་ལྟོས་པ་སྤུ་ཙམ་མེད་པ་ཞིག་དགོས་པ་ཡིན་གསུངས། མཉམ་མེད་བོ་ཏོ་པའི་གསུང་སྒོས་བེའུ་བུམ་སྔོན་པོ་ལས། བྱ་རྙི་ལས་ཤོར་བའམ། མི་བཙོན་ལས་ཤོར་བ་ཅི་ལ་ཡང་ཕྱི་མིག་མི་ལྟ་བར་འབྲོས་པ་ལྟར།
ཚེ་འདི་དང་ཕྱི་མ་ལ་སོགས་པ་གང་ལ་ཡང་མི་ཆགས་པར། ཐ་མལ་པའི་རྣམ་པར་རྟོག་པ་ཐམས་ཅད་སྤངས་ནས། ཐམས་ཅད་མཁྱེན་པ་ཐོབ་པར་བྱེད་པའི་བསམ་པ་དང་མ་བྲལ་བ་གཅིག་གིས་སྒྲུབ་པ་ལ་འབད་ན། གསང་སྔགས་དང་ཕ་རོལ་ཏུ་ཕྱིན་པའི་ལམ་ལ་ཉེ་རིང་མེད་པར་གཉིས་ཀ་ཤིན་ཏུ་མྱུར་བ་ཡིན་གསུངས། དེས་ན་དེ་འདྲ་བའི་གསུང་གང་ལ་ཡང་། གཞུང་གཞན་དང་འགལ་བར་འདུག་སྙམ་ནས་ལོག་ལྟ་སྤུ་ཙམ་་་་363ཡང་མི་བྱ་བར། དག་སྣང་སྦྱོང་བཞིན་དེ་ལྟར་བྱའོ། ཁྲི་གུང་ཐང་བ་རིན་པོ་ཆེས། སངས་རྒྱས་ཀྱི་མཛད་པ་བཅུ་གཉིས་ཀྱི་འདྲེན་ཚུལ་ཡོངས་གྲགས་རྒྱུད་བླ་མའི་དངོས་ཟིན་ལྟར་དང་། དེར་ཅུང་ཟད་མི་འདྲ་བ།
རིན་ཆེན་ཕྲེང་བ་ལས། ཆོས་ཀྱི་འཁོར་ལོ་བསྐོར་བ་དང་གི། ། ལྷ་རྣམས་ཀུན་ལས་བབས་པ་དང་། ། དེ་བཞིན་དུ་ནི་མྱ་ངན་ལས། ། འདས་པ་སྟོན་པའི་མཛད་པ་ཡིན། ། ཞེས་ལྷ་ལས་བབས་པ་གཅིག་ཏུ་བགྲང་བ་དང་། ཐེག་བསྡུས་ལས། བཟོའི་གནས་ལ་སྦྱངས་པ་དང་། བདུད་བཏུལ་བ་གཉིས་དངོས་སུ་མ་བགྲང་བར། མུ་སྟེགས་ཅན་གྱི་གནས་སུ་གཤེགས་པ་དང་།
ཞེས་དེ་དག་གི་ལྟ་བ་སུན་དབྱུང་བའི་ཕྱིར་མུ་སྟེགས་ལྷག་སྤྱོད་སོགས་ཀྱི་དྲུང་དུ་ཕེབས་ནས་ཐར་ལམ་འཚོལ་བའི་ཚུལ་བསྟན་པ་་་་་་་་་་གཅིག་ཏུ་བགྲང། མདོ་འགའ་ཞིག་ཏུ་བསྟན་པ་གནས་པ་གཅིག་ཏུ་བགྲང་ལ། ལ་ལར་བསྟན་པ་ནུབ་པའང་གཅིག་ཏུ་བགྲངས་ཏེ། བུ་སྟོན་ཆོས་འབྱུང་ལས། ཐབས་ལ་མཁས་པ་ཞེས་པ་ལ་སོགས་པའི་མདོ་ལས། དམ་པའི་ཆོས་ནུབ་པ་ལ་མཁས་པ་ཞེས་ཆོས་ནུབ་པའང་མཛད་པ་གཅིག་ཏུ་གསུངས་ཏེ། ཆོས་དོན་དུ་མི་འགྱུར་བས་ན་ནུབ་པར་བསྟན་པས། སེམས་ཅན་ལ་ཆོས་སྤོང་གི་ལས་མི་འབྱུང་བར་བྱ་བའི་ཕྱིར་ཡིན་ཏེ། ཞེས་པ་ལྟ་བུ་ཅི་རིགས་ཡོད་ཅིང་། མཆོག་གི་སྤྲུལ་སྐུ་སོ་སོ་ལའང་རང་རང་གི་མཛད་པ་སྟོན་364ཚུལ་མི་འདྲ་བ་དུ་མ་གསུངས་པས།
རྣམ་པ་གཅིག་ཁོ་ནར་ཁ་ཚོན་གཅོད་མི་དགོས་སོ་ཞེས་གསུངས། སངས་རྒྱས་རེ་རེས་ཐུགས་བསྐྱེད་ཚུལ་དང་། སངས་རྒྱས་ཚུལ་གྱི་བཤད་པ་མི་འདྲ་བ་དུ་མ་བྱུང་བ་ལྟར། རྗེ་བླ་མ་སངས་རྒྱས་ཚུལ་ལའང་། སེང་གེའི་ང་རོར་འཚང་རྒྱ་བ་དང་། ཡང་འཇམ་དབྱངས་ཀྱི་ལུང་བསྟན་གཅིག་ཏུ། དེ་བཞིན་གཤེགས་པ་ཡེ་ཤེས་དབང་པོ་ཞེས་བྱ་བར་འཚང་རྒྱ་བ་དང་། མ་ཅིག་གིས། མ་འོངས་བསྐལ་བཟང་སངས་རྒྱས་བདུན་པ་ཡིན། ། ཞེས་བྱམས་མགོན་ནས་བགྲང་བའི་བདུན་པ་སྤྱན་ལེགས་སུ་འཚང་རྒྱ་བར་གསུང་བ་སོགས་དང་།
ཐུན་མོང་མ་ཡིན་པར་རྗེ་བཙུན་འཇམ་དབྱངས་དང་ངོ་བོ་གཅིག་པས་་་་་་་བསྐལ་བ་དཔག་མེད་ཀྱི་སྔོན་ནས་སངས་རྒྱས་པ་དང་། ཡང་བསྐལ་བ་དཔག་མེད་ཀྱི་སྔ་རོལ་ཏུ་དབང་པོའི་ཏོག་གི་སྤྱན་སྔར་མཇལ་ཚུལ་འདིའི་སྒོ་ནས་བསྒྲུབས་ནའང་དེའི་དུས་ནས་བཟུང་སྟེ་གསང་སྔགས་ཀྱི་མྱུར་ལམ་ལ་ཚུལ་བཞིན་དུ་སློབ་པའི་གདུལ་བྱ་ཤིན་ཏུ་དབང་རྣོན་ཡིན་པས་བསྐལ་བ་ཆེས་མང་བོའི་སྔོན་་་་་་རོལ་ནས་སངས་རྒྱས་ཟིན་པར་གྲུབ་སྟེ། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས། སོ་སྐྱེས་རང་བཞིན་པའང་དབང་བཞི་བ་ཐོབ་ལ་དམ་ཚིག་དང་སྡོམ་པ་མ་ཉམས་ན་བསྒོམ་པ་སོགས་མ་་་་་བྱས་ཀྱང་། སྙིགས་དུས་ཀྱི་སྐྱེ་བ་བཅུ་དྲུག་ཚུན་ལ་ངེས་པར་རྡོ་རྗེ་365འཆང་གི་གོ་འཕང་འཐོབ་པར་རྒྱུད་སྡེ་རྣམས་ལས་གསུངས་པས་འགྱུར་མེད་ལུང་རིགས་ཀྱིས་གྲུབ་པའི་ཕྱིར་ཞེས་གསུངས། དེས་ན་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་མཛད་པ་་་་་རྣམ་ཐར་མི་འདྲ་བ་མཐའ་ཡས་པ་གདུལ་བྱ་རྣམས་ལ་སྟོན་པས། མཐའ་གཅིག་ཏུ་བཟུང་ནས་གཞན་རྣམས་ལ་སྨོད་པ་སོགས་མི་བྱའོ། ། ཡང་དཔལ་ལྡན་སཱ་ར་ཧའི་དོ་ཧ་རྡོ་རྗེའི་གླུ་ལས། སེམས་ཉིད་གཅིག་པུ་ཀུན་གྱི་ས་བོན་ཏེ། ། གང་ལ་སྲིད་དང་མྱ་ངན་འདས་འཕྲོ་བ། །
འདོད་པའི་འབྲས་བུ་ཐམས་ཅད་སྟེར་བྱེད་པའི། ། ཡིད་བཞིན་ནོར་འདྲའི་སེམས་ལ་ཕྱག་འཚལ་ལོ། ། ཞེས་དང་། འཕགས་མཆོག་ཀླུ་སྒྲུབ་ཀྱིས་མཛད་པའི་ཆོས་དབྱིངས་བསྟོད་པ་ལས། གང་ཞིག་ཀུན་ཏུ་མ་ཤེས་ན། ། སྲིད་པ་གསུམ་དུ་རྣམ་འཁོར་བ། ། སེམས་ཅན་ཀུན་ལ་ངེས་གནས་པའི། ། ཆོས་ཀྱི་དབྱིངས་ལ་ཕྱག་འཚལ་འདུད། ། ཅེས་དང་། རྒྱལ་བ་སྐལ་བཟང་རྒྱ་མཚོའི་ཞབས་ནས།
འཇིག་རྟེན་འཇིག་རྟེན་འདས་པ་ཡི། ། ལེགས་ཚོགས་རྩ་བ་གཅིག་པུ་གང་། ། རང་བཞིན་དྲི་མ་དང་བྲལ་བའི། ། འོད་གསལ་རང་གི་སེམས་ཉིད་དོ། ། ཞེས་དང་། བདག་གི་ཡོངས་འཛིན་དགེ་བཤེས་ཆེན་མོས་མཛད་པའི་བསང་ཡིག་ལས། གདོད་ནས་རྣམ་དག་གཉུག་སེམས་དྭངས་པའི་མཚོ། ། དཀར་ནག་ལས་རླུང་བསེར་བུས་འདུ་བྱེད་ལས། ། ཕན་གནོད་366ཡུལ་གྱི་རྦ་རླབས་གང་གཡོ་བ། ། ཆུ་ལ་རླབས་བཞིན་རང་སེམས་ངང་དུ་ཐིམ། །
གསུངས། བརྟག་གཉིས་ལས། སེམས་ཅན་རྣམས་ནི་སངས་རྒྱས་ཉིད། ། ཞེས་དང་། མདོ་ལས། བདེ་གཤེགས་སྙིང་བོས་འགྲོ་བ་ཡོངས་ལ་ཁྱབ། ། འགྲོ་བ་འདི་དག་མ་ལུས་སངས་རྒྱས་རྒྱུ། ། ཞེས་དང་། རྒྱལ་བ་བྱམས་པས། རིགས་ཡོད་ཕྱིར་ན་ལུས་ཅན་ཀུན། །
རྟག་ཏུ་བདེ་གཤེགས་སྙིང་བོ་ཅན། ། བསྡུས་རྒྱུད་ལས། མཁའ་ཁྱབ་མཁའ་ཡི་རྡོ་རྗེ་ཅན་ནི་ཡུལ་རྣམས་ཀུན་བྲལ་ལུས་ཀྱི་དབུས་དག་ཏུ་ཡང་དེ་བཞིན་ཞེས་དང་། གཞན་ཡང་བཀྲ་ཤིས་གང་ཞིག་སེམས་ཅན་ཀུན་གྱེ་སྙིང་ལ་གནས། ། ཞེས་དང་། རང་གི་སེམས་ལ་གནས་པར་གྱུར་པ་ཡི། ། བདེ་གཤེགས་རྣམས་ལ་རྟག་ཏུ་སྐྱབས་སུ་མཆི། ། ཞེས་དང་། རྗེ་བཙུན་གཞོན་ནུ་ནོར་བཟང་གིས་མཛད་པའི་པདྨའི་ཞལ་ལུང་ལས། མདོར་ན་འཁོར་འདས་ཀྱི་ཆོས་ཐམས་ཅད་རང་རྒྱུད་འོད་གསལ་གྱི་རླུང་་་་སེམས་ལ་བརྟེན་ནས་བྱུང་བས་ན།
འཁོར་འདས་ཀུན་གྱི་གཞི་ཞེས་བརྗོད་པ། དེ་བཞིན་དུ་རྫོགས་ཆེན་གྱི་སྐབས་འདིར། རྡོ་རྗེ་སྙིང་བོའི་གཞི་མཐར་ཐུག་པ་ཤིན་ཏུ་ཕྲ་བའི་འོད་གསལ། རང་བྱུང་གི་ཡེ་ཤེས་ངོ་བོ་ལ་སྒྲིབ་པའི་བསླད་མ་ཞུགས་པའི་ཀ་དག་་་་དང་། རྩལ་ལ་ཡེ་ཤེས་ལྔ་དང་སྟོབས་བཅུ། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་སོགས་དེ་བཞིན་གཤེགས་པའི་ཡོན་ཏན་་་་་367འབྱེན་པའི་ནུས་པ་རང་ཆས་སུ་ཡོད་པ་ཤེལ་ལ་འོད་དང་། མེ་ལྕགས་ལ་མེ་དང་། རྔ་ལ་རྔ་སྒྲ། འོ་མ་ལ་མར་གྱི་ཚུལ་དུ་ལྷུན་གྲུབ་ཅེས་བརྗོད་པ་ཀ་དག་ཆོས་སྐུའི་སྒྲུབ་གཞི་དང་། ལྷུན་གྲུབ་ལོངས་སྐུའི་སྒྲུབ་གཞི་དེ་གཉིས་ཟུང་འཇུག་གི་གཉུག་སེམས་དེ་་་་ཉིད་མན་ངག་གིས་ངོ་སྤྲད་དེ།
ལྷ་སྔགས་ཡེ་ཤེས་ཀྱི་སྣང་ཆ་ཞིག་ཡོད་པ་སྨིན་བྱེད་དབང་། གྲོལ་བྱེད་ལམ་གྱི་སྦྱངས་འབྲས་ཀུན་བཟང་རྟ་མཆོག་རོལ་བའི་རང་ཞལ་མངོན་དུ་གྱུར་པ་དེ། སྦྱངས་གཞི་སྒོ་གསུམ་གྱི་དྭངས་མ་ལས་རྒྱུན་མི་འཚོལ་བའི་དོན་ཡིན་་་་་་པས་ན་རྒྱུ་འབྲས་ལྷུན་གྲུབ་ཅེས་གསུངས་པའི་གནད་འདི་མ་གོ་བ་འགའ་ཞིག་གིས། འཁོར་ལོ་ཐ་མའི་མདོ་དང་། རྒྱུད་བླ་སོགས་བསྟན་བཅོས་རྣམས་ནས། ཕུང་ཁམས་སྐྱེ་མཆེད་ཀྱི་གོས་ཀྱིས་དཀྲིས་པའི་ནང་དུ་མཚན་དཔེས་བརྒྱན་པའི་སྙིང་བོས་བསྟན་པ་སྒྲ་ཟིན་ལ་ཐུགས་རྩེ་གཏད་དེ་ཇི་བཞིན་དུ་ཁས་བླངས་ན། མུ་སྟེགས་གྲངས་ཅན་པས་ཤེས་བྱ་ཀུན་ལ་ཁྱབ་པའི་རྟག་པ། གཅིག་པུའི་བདག་དང་། རིགས་པ་ཅན་པས། དཀར་ལ་འཚེར་བ།
སྣུམ་ལ་འདྲིལ་བ་རྡུལ་ཕྲན་ཙམ་གྱི་བདག་དང་། རང་གི་སྙིང་དུ་གནས་པར་འདོད་པ་དང་མཚུངས་པས་ལུང་རིགས་གནོད་པ་་་་་མང་བས་འཁྲུལ་གཞི་སྐྱེ་བར་མི་བྱ་གསུངས། རྭ་སྒྲེང་ཁྲི་ཆེན་རིན་པོ་ཆེའི་གསུང་གི་ཟིན་བྲིས་ཀུན་གསལ་མེ་ལོང་ལས། བདེ་སྟོང་368དབྱེར་མེད་ཀྱི་ཡེ་ཤེས་དེ་ལ། བཀའ་བརྒྱུད་པ་རྣམས་ཀྱིས་གཉུག་མ་ལྷན་ཅིག་སྐྱེས་པའི་ཡེ་ཤེས་ཟེར་ལ། གཞན་ཡང་ས་དགེ་རྙིང་གསུམ་ཐམས་ཅད་དགོངས་པ་གཅིག་ཏུ་འབབ་ཅིང་། དེ་ལ་རྙིང་མ་བ་རྣམས་ཀྱི་མན་ཤེལ་དང་དཔེ་སྦྱར་ནས་བཤད་དེ། དེ་ཡང་མན་ཤེལ་དེ་ཉིད་ཉི་མའི་རྐྱེན་དང་ཕྲད་ན་འོད་སྣ་ལྔ་བ་ཕྱི་་་་་་་་་་གསལ་དུ་འཆར་ལ། ཉི་མའི་རྐྱེན་དང་མ་ཕྲད་པའི་ཚེ་ཕྱིར་གསལ་དུ་མེད་ཀྱང་། དེ་ལྟར་འཆར་བའི་ནུས་པ་ནང་གསལ་དུ་ཡོད་པ་ལྟར།
བདེ་སྟོང་ལྷན་སྐྱེས་ཀྱི་ཡེ་ཤེས་དེ་ཡང་མ་དག་པའི་གནས་སྐབས་སུ་ཕྱི་གསལ་དུ་མེད་ཅིང་། ནང་གསལ་དུ་ཡོད་པ་དང་། དེ་ཉིད་བསྐྱེད་རྫོགས་ཀྱིས་སྦྱངས་པ་བྱས་པ་ལས། རིག་འཛིན་བཞིར་རིམ་པར་སོང་སྟེ། མཐར་རིག་འཛིན་བཞི་བའི་སྐབས་སུ་ཕྱི་གསལ་དུ་འཆར་བ་ཡིན། རིག་འཛིན་བཞི་ནི། རྣམ་སྨིན་ཚེ་དབང་ཕྱག་ཆེན་ལྷུན་གྱིས་གྲུབ། ། ཅེས་གསུངས། ཡང་བདེ་སྟོང་དབྱེར་མེད་ཀྱི་ཡེ་ཤེས་དེ་དྲི་མ་མ་དག་པའི་གནས་་་་་་་་སྐབས་སུ། འཁོར་བ་སྡུག་བསྔལ་གྱི་རྣམ་པ་ཅན་དང་།
དེ་ཉིད་ལམ་དུས་སུ་བསྐྱེད་རྫོགས་ཀྱི་རྣལ་འབྱོར་བསྒོམས་པས་དོན་གྱི་་་་་འོད་གསལ་སོགས་སུ་འཆར་བ་དང་། མཐར་ཐ་མལ་གྱི་སྣང་བ་ཕྲ་མོ་ཡང་སྤངས་ཏེ། སངས་རྒྱས་པ་ན། འབྲས་དུས་ཀྱི་ཟུང་འཇུག་གི་སྒུར་འཆར་ཡང་། དེ་དག་གི་གནས་སྐབས་ཐམས་369ཅད་དུ་ཡང་། རྐྱེན་གྱེས་སོ་སོར་བསྒྱུར་བ་ཙམ་མ་གཏོགས། དོན་བདེ་སྟོང་དབྱེར་མེད་དེ་ཉིད་ལས་མ་འདས་པས་གཅིག་པུ་ཉིད་རྣམ་པ་ཐམས་ཅད་དུ་འཆར་བ་ཡིན། དེའི་ཕྱིར་ས་ར་ཧའི་དོ་ཧ་ལས། གང་དུ་བདེ་ཆེན་ཞེས་བྱ་གཅིག་པུ་ཉིད། ། གཅིག་པུའི་ཉམས་ཀྱིས་དུ་མའི་གར་མཛད་དོ། །
ཅེས་གསུངས་པ་ཡིན་པས་ཚུལ་འདི་མཚན་ཉིད་པ་རྣམས་ལ་མི་འགྲིགས་ཀྱང་། ངེད་སྔགས་པ་རྒན་པོ་རྣམས་ལ་འགྲིག་ཅིང་། འདི་དག་གི་སྐབས་སུ་རྟོག་གེའི་རིགས་པས་རྒྱས་བཀབ་ན། ཟབ་དོན་གྱི་གོ་བ་སྟོར་བར་འགྱུར་བས། དེ་ནི་རྣམ་པ་ཐམས་ཅད་དུ་མི་རུང་ཞིང་། ཚུལ་འདི་ལ་དགོངས་ནས་རྒྱལ་བ་རྡོ་རྗེ་འཆང་རང་ཉིད་ཀྱིས་་་་་་ཀྱང་སྔགས་ཀྱི་སྐབས་སུ་རྟོག་གེའི་པ་ལ་ཅུང་ཟད་བཀའ་བཀྱོན་མཛད་པ་ཡོད་དོ་གསུངས། སྤྱིར་སངས་རྒྱས་བཅོམ་ལྡན་འདས་ཀྱིས་མ་གསུངས་པ་ཞིག་རང་ཅག་རྣམས་ལ་བཤད་རྒྱུ་མེད་མོད་ཀྱང་། འགའ་ཞིག་ནི་རྒྱུད་སྡེ་སོགས་སུ་གསལ་བར་མ་གསུང་བར་གབ་པའི་ཚུལ་དུ་གནས་པས་བླ་མའི་ཞལ་ལས་རྟོགས་དགོས་པ་ཤིན་ཏུ་མང་གསུངས། རིགས་དྲུག་གནས་སྦྱོང་འདི་ཉིད་རྙིང་མའི་ཆོས་སོ་སྙམ་ནས་སྡང་ཤུགས་མི་བྱེད་པར་ཉམས་ལེན་མཛད་ན་ངེས་པར་ལས་ངན་སྦྱོངས་པ་ལས་མཆོག་ཏུ་གྱུར་པ་་་་་་ཡིན་ཞིང་། འདི་ཙམ་དུ་མ་ཟད།
ས་དགེ་རྙིང་འབྲུག་སོགས་ཀྱི་370ལེགས་ཆ་མཐའ་དག་དང་། མཚན་ཉིད་སྔགས་སོགས་རྟ་ཤིག་ཕྲུག་པ་ལྟར་གཅིག་གྲོགས་སུ་གཅིག་འཁྱེར་བ་ཞིག་བྱུང་ན་འཚང་རྒྱ་བའི་ཐབས་སུ་འགྱུར་གྱི།

དེ་ལྟར་མ་ཡིན་པར་ཚ་གྲང་ལྟར་འགལ་བར་བཟུང་ཞིང་། ཁྱད་པར་དགེ་ལུགས་རྙིང་མ་ཞེས་སོགས་གྲུབ་མཐའི་ཁ་འཛིན་གྱེ་ཞེན་ཁོག་བགྱིས་ཏེ། བདག་བསྟོད་གཞན་སྨོད་བྱས་ན་ཆོས་སྤོང་གི་ལས་ཚབས་ཆེ་བར་་་་་་་་་་འགྱུར་བས། དེ་དག་གི་གནད་ཀྱང་མཁྱེན་པ་གལ་ཆེ་བར་ཡོད་གསུངས། མདོར་ན་སྔགས་བླ་མེད་ཀྱི་སྐབས་སུ་ཟུང་འཇུག་གི་དོན་ནམ། ལྟ་བའི་དོན་ལ་གོ་བ་ཆགས་པ་ཞིག་གནད་དུ་ཆེ་ཞིང་། དེ་ཆགས་ན་སྔགས་ཀྱི་ཐབས་མཁས་ཀྱི་ལམ་ལ་ངེས་པ་རྙེད་ཅིང་། སྔགས་ལ་མ་བརྟེན་པར་འཚང་རྒྱ་བ་མེད་པའི་གནད་རྣམས་་་་་་་ཀྱང་ལེགས་པར་ཤེས་པར་འགྱུར་བས། འཁོན་སྟོན་རིན་པོ་ཆེས་མཛད་པའི་ལྟ་བ་གཏན་ལ་དབབ་ཚུལ་དང་། གཞན་ཡང་ཤར་འབྲུག་རྙིང་མ་སོགས་ཀྱི་ལྟ་བ་གཏན་ལ་དབབ་ཚུལ་་་་་་རྣམས་ལ་ཡང་རིང་དུ་འདྲིས་པར་བྱའོ་གསུངས། གཞན་རྗེ་སྐལ་བཟང་རྒྱ་མཚོའི་ཞལ་ནས།
སྙིང་དབུས་ཀྱི་མི་ཤུགས་རླུང་སེམ། ས་དེ། ། སྐྱབས་ཀུན་འདུས་ངོ་བོར་ཡིད་ཆེས་ནས། ། ཅི་ཟ་ཅི་འཐུང་བདུད་རྩིའི་རོས། ། ཡོངས་འཁོར་ལོའི་ལྷ་ཚོགས་ཞེན་མེད་རོལ། ། ཞེས་གསུངས་པ་ལྟར་རང་ཅག་སོ་སྐྱེས་རྣམས་ཀྱི་སྙིང་དབུས་ན་371མི་ཤིག་པའི་རླུང་སེམས་ཤིན་ཏུ་ཕྲ་བའི་རླུང་སེམས་ཡོད་ཚུལ་་་་་་ཤེས་ན། སངས་རྒྱས་གཞན་ནས་མི་འཚོལ་བའི་གནད་ཁྱད་པར་ཅན་ཡོད་དེ། སེམས་རྟོགས་ན་ཡེ་ཤེས་ཡིན་པས། སངས་རྒྱས་གཞན་ནས་མི་འཚོལ་བའི་འདུ་ཤེས་རབ་ཏུ་བསྒོམ་པར་བྱའོ་་་་་་་གསུངས། དེས་ན་བླ་མ་སྐྱེས་ཆེན་རྣམ་པ་འདིའི་གསུང་རེ་རེ་ལ་བརྟེན་ནས་ཀྱང་མདོ་སྔགས་ཀྱི་ལམ་གནད་རྣམས་ཤེས་ཤིང་།
རང་གཞན་གྲུབ་མཐའ་གང་ལ་དད་གུས་དག་སྣང་སྐྱེ་བར་་་་་་་་་་འགྱུར་བས། བློ་གྲོས་ཅན་རྣམས་ཀྱིས་དེ་ལྟ་བུའི་གནད་ལ་ངེས་པ་རྙེད་པར་བྱའོ། ། ཡང་ཇོ་བོ་རྗེས། འབྲོམ་རིན་པོ་ཆེ་ལ་འཆི་ཁ་བར་དོའི་སྐབས་སུ་རིགས་ལྔ་ལ་སོགས་པའི་ཞི་ཁྲོའི་ལྷ་ཚོགས་་་་་་དཔག་ཏུ་མེད་པའི་སྣང་བ་མཐོང་བར་གསུངས་ཏེ། བཀའ་གདམས་གླེགས་བམ་ལས། གཞན་ཡང་ཧཱུཾ་རྗེ་ང་ལ་ཉོན། ། དེའི་ཚེ་ཤར་ནས་བཅོམ་ལྡན་འདས། ། རྡོ་རྗེ་སེམས་དཔའི་རི་བོ་ཙམ ། རང་གི་ཁ་དོག་ཉིད་བྱས་ཏེ། ། རྒྱན་གྱིས་བརྒྱན་པའི་སྣང་བར་འོངས། །
དེའི་ཚེ་ལྷོ་ནས་བཅོམ་ལྡན་འདས། ། རིན་ཆེན་འབྱུང་གནས་གོང་བཞིན་འབྱུང་། ། དེའི་ཚེ་ནུབ་ནས་བཅོམ་ལྡན་འདས། ། སྣང་བ་མཐའ་ཡས་གོང་བཞིན་འབྱུང་། ། དེའི་ཚེ་བྱང་ནས་བཅོམ་ལྡན་འདས། ། དོན་ཡོད་གྲུབ་པ་གོང་བཞིན་འབྱུང་། ། གཞན་ཡང་རྣམ་སྣང་ལ་སོགས་པ། ། ལྷ་ཡི་ཚོགས་རབ་དུ་མ་372མཐོང་། ། མདོར་ན་ནྟྲ་རྗེ་ང་ལ་ཉོན། ། ཞི་ཁྲོའི་ལྷ་ཚོགས་དཔག་མེད་མཐོང་། །
གོམས་པའི་སྐྱེས་བུས་ཤེས་གྱུར་ནས། ། གྲོགས་དང་སྐྱབས་གནས་དགའ་བར་ཚོར། ། ཀུན་ལ་སྐྱབས་འགོ་གསོལ་བ་འདེབས། ། དེ་དག་ཀུན་གྱི་རྗེས་སུ་འབྲངས། ། དེ་དག་ཀུན་གྱི་གནས་ལུགས་སྟོན། ། བླ་མ་དག་ཀྱང་དེར་བྱོན་ནོ། ། དེ་ཚེ་ཤེས་པར་བྱས་གྱུར་ཏེ། ། རྣམ་ཤེས་རིག་པ་ཐོགས་མེད་པས། ། རབ་ཏུ་ཆོས་ཀྱི་དབྱིངས་ལ་འཕོ། ། འབྲིང་ནི་བླ་མའི་ཐུགས་གར་འཕོ། །
ཐ་མ་ཡི་དམ་ཐུགས་ཤར་འཕོ། ། གཏན་གྱི་བཙན་ས་བཟུང་ཞིང་ཞུ། ། དེ་ཚེ་འདི་དུས་གང་གོམས་པའི། ། བག་ཆགས་དངོས་སུ་སད་པར་འགྱུར། ། ཞེས་གསུངས། དེ་བཞིན་དུས་འཁོར་ལས། འཆི་བ་འོད་གསལ་གྱི་སྐབས་སུ་སྟོང་གཟུགས་ཀྱི་སྣང་བ་མུ་མེད་དུ་་་་་་་་་འཆར་བར་གསུངས་པ་དང་། སྤྱན་སྔ་ལྷ་གཟིགས་རས་པས། བར་དོར་ཧེ་རུ་ཀ་སྐུ་མདོག་སྤྲིན་གྱི་གདུགས་ཅན་འཇལ་བར་་་་་་གསུངས་པ་དང་། བློ་སྦྱོང་ལེགས་བཤད་ཀུན་འདུས་ལས།
སྔགས་པ་འགར། བར་དོའི་རིག་འཛིན་གྱི་གནས་སུ། ཕྱག་རྒྱ་ཆེན་པོ་བསྙེན་པའི་ངོར། རིགས་དྲུག་གང་དུ་ཡང་མ་གཏོགས་པའི་འོད་ལུས་ཤིག་ཡོད་པར་གསུངས། དེས་ན་རྫོགས་ཆེན་པས། ཆོས་ཉིད་བར་དོ་ལ། སྒྲ་འོད་ཟེར་གསུམ་ཞི་ཁྲོའི་སྣང་བ་འཆར་བར་གསུངས་པ་དང་། རང་འོད་ལུས་སུ་གསལ་ཞེས་གསུངས་པ་373རྣམས་གནད་གཅིག་པར་གདའ་བས། བར་དོའི་ཐོས་གྲོལ་སོགས། བཀའ་གཏེར་དག་སྣང་གི་ཆོས་སྐོར་རྣམས་སུ་བར་དོར་འཆར་ཚུལ་མི་འདྲ་བ་མང་པོ་བཤད་ཀྱང་།
གང་ཟག་གི་བློའི་བྱེ་བྲག་ཡིན་པས། གང་ལ་ཡང་དད་གུས་དག་སྣང་འབའ་ཞིག་བྱའོ། ། རྗེ་བཙུན་ཏཱ་ར་ན་ཐའི་རྣམ་ཐར་མ་བཅོས་ལྷུག་པའི་རྟོགས་བརྗོད་ལས། མཁས་པ་ཁ་ཅིག སངས་རྒྱས་ཀྱི་བསྟན་པའམ། སྐྱེས་བུ་དམ་པ་འགའ་རེ་ལ་ཕྱོགས་འཛིན་གྱིས་ཞེན་ངོ་བསྟོད་མགོ་འགས་པ་ཙམ་བྱེད་ཅིང་། སངས་རྒྱས་ཀྱི་འཕྲིན་ལས་ཤེས་བྱ་ཐམས་ཅད་ལ་ཁྱབ་པ་ཡང་མ་ཤེས། ཐེག་པ་ཆེན་པོའི་ཐབས་ལ་མཁས་པ་ཡང་མ་གོ་ནས། རང་ཉིད་ལྟ་བ་མཆོག་ཏུ་འཛིན། སངས་རྒྱས་པའི་གྲུབ་མཐའ་གཞན་རྣམས་ལ་དགྲར་བལྟ།
མུ་སྟེགས་ལ་སོགས་པའི་མིང་ཡང་ཐོས་སུ་མི་རུང་བ་སྐད་བྱེད་དེ། བློ་ཆུང་ཤེས་རབ་ཅན་དུ་རེ་བ་ཡ་རེ་ཆ། རང་རང་གི་སྐལ་བ་དང་འཚམ་པར་སྟོན་པའི་ཕྱིར། གྲུབ་མཐའ་དང་ཐེག་པ་གོང་མ་གོང་མ་ཐམས་ཅད་ལ་འོག་མ་འོག་མ་རྣམས་དང་ཐུན་་་་་མོང་མ་ཡིན་པའི་ལྟ་སྒོམ་སྤྱོད་པ་ཁྱད་འཕགས་རེ་ཡོད་ཅིང་། སྐྱོན་སྤངས་ཚུལ་དང་ཡོན་ཏན་ལྷག་ཚུལ་རེ་ཡང་ཡོད། ཆེ་བ་དུ་མ་དང་ལྡན་མོད། འོན་ཀྱང་རྒྱང་འཕེན་པའི་གྲུབ་མཐའ་ཚུན་ཆད་མ་རིག་པ་འཇོམས་བྱེད་ཀྱི་ཕྱོགས་སུ་གཏོགས་ཤིང་། རྩྭའི་བུ་374གར་ཉལ་བའི་སྲིན་བུ་ཕྲ་མོ་ཚུན་ཆད་ཀྱང་སངས་རྒྱས་བྱང་་་་་་་་་སེམས་ཀྱི་སྨོན་ལམ་གྱི་སྟོབས་ལས་ཡིན་པར་ཤེས་ནས། དེ་བཞིན་གཤེགས་པ་དང་དམ་པའི་ཆོས་ཀྱི་སྒོ་རྣམས་ལ་གཞན་ལས་ཁྱད་པར་དུ་འཕགས་པར་མི་ཕྱེད་པའི་དད་པ་མ་ཐོབ་ཀྱང་། གཞན་རྣམས་ལ་ཡང་བརྙས་སེམས་དང་ཁོང་ནས་འཁྲུགས་པའི་འདམ་རྫབ་ཏུ་མ་བྱིངས་པ་འདི་ཡང་ཁོ་བོའི་རྣམ་པར་ཐར་བ་སྟེ།
གསུངས། ཡང་སྤྱིར་ཆོས་སུ་བཟང་ད་ཆ་གཅིག་ནས་མི་ཤེས་ཏེ། སྐབས་སུ་བབས་པ་གཅིག་བྱེད་དགོས། བྱ་བྱེད་གང་དགའ་ད་མི་ཤེས་ཏེ། དུས་དང་བསྟུན་པ་གཅིག་བྱེད་དགོས། ཚད་པའི་ནད་ལ་ག་བུར་ལས་བཟང་བ་མེད་ཀྱང་། ཚད་པ་མ་སྨིན་པ་ལ་དུག་ཏུ་འགྲོའོ། ། ཡང་རྣམ་པ་གཅིག་ཏུ་ན། རྒྱལ་ཁབ་གཞན་གྱི་གླེང་བརྗོད་རེ་ཞིག་བཞག བོད་ཡུལ་འདི་ན་ཉིད་གྲུབ་མཐའ་ཐ་དད་ཡིན།
ལྟ་བ་ཐ་དད་ཡིན་ཟེར་ནས། ཀོ་ལོང་མགོ་གས་གས་དང་། རྐེ་འཕྲང་ཝ་བ་རས་རས་བྱེད་ཀྱིན་འདུག་སྟེ། སྤྱིར་ནང་བ་ཡིན། སྒོས་སུ་ཐེག་ཆེན་པ། ཡང་སྒོས་སུ་དབུ་མ་པར་ཁས་བླངས་ཕྱིན། གྲུབ་མཐའ་ཐ་དད་ནི་ཡོད་དོན་མི་འདུག ཡོད་རང་ཡོད་ན་ནི་སོ་སོ་ཐ་དད་ནས་སུ་ངན་ཡང་། ནང་འཐབ་དེ་མ་འཁྲུགས་ཤོར་བའི་གྲིབ་ཅན་རྐྱང་བར་འགྲོ་ཉེན་ཡོད། ལར་བོད་འདི་སྔོན་ཆོས་ཀྱི་བཀའ་སྲོལ་རྐང་འཛིན་སོ་སོ་དུ་མ་ཞིག་་་་་375བྱུང་འདུག་ཀྱང་།
དགེ་འདུན་ཤས་ཆེར་རིགས་སུ་མ་ཆད་སྤྱི་ལ་བཞུགས། ད་ལྟ་ཆོས་ཀྱི་བཀའ་སྲོལ་མང་བོ་ཞིག་ནི་ནུབ། མ་ནུབ་པ་ཚོ་ལའང་གཞན་རྣམས་ལ་རྐང་འཛིན་ཆེར་མི་གདའ། དགེ་འདུན་ནི་སྤྱི་ལ་བཞུགས་མཁན་སུ་ཡང་མེད། ཐམས་ཅད་ཨ་མ་ཁ་ཞགས་ལ་སོང་། ས་དགེ་བཀའ་གསུམ་དང་། རྙིང་མ་བར་གྲགས་པ་སྟེ། བཞི་བོ་འདི་སྒྲ་ཆེ་བར་གདའ། དེ་དག་ཏུ་མ་གཏོགས་པ་ཅི་རིགས་པ་དེང་སང་ཡང་ཡོད་མོད། ཞེན་འཐེན་མཁན་སྐྱ་སེར་ཉུང་།
བར་སྐབས་ལན་ཅིག་དགེ་ལྡན་པའི་ལུགས་དར་རྒྱས་ཆེ་གྲགས་པས་སྙིང་དུ་མ་སྡུག་ནས། ས་བཀའ་རྙིང་གསུམ་གྲུབ་མཐའ་གཅིག་ཟེར་གྱེན་དཔུང་པ་ཕྱོགས་སུ་གཞིབས། འདུན་མ་གཅིག་ཏུ་སྒྲིལ་རྒྱུའི་ཁུངས་བྱས། དགེ་ལྡན་པ་ལ་ཕྱིར་འབུད་ཀྱི་འཕྱར་ཀ་བརྗོད་འདོགས་ཡིད་ལ་དྲན་ཚད་ཁ་ནས་བཏོན། དེའི་ལན་དུ་ཁོང་ཚོས་ཀྱང་ཚུར་ལ་ཁྱེད་རྣམས་ཐམས་ཅད་ལ་ཐར་བ་ཐོབ་པའི་ཆོས་ཡོད་རི་ཤི་བྱས་པས། བོད་ཡུལ་གྱི་བསྟན་པའི་ཐེད་རོ་ཅུང་ཟད་ཡོད་པ་དེའང་རྣམ་པ་དུ་མར་གྱེས། ཕན་ཚུན་ཐམས་ཅད་བྱ་རོག་དང་འུག་པའི་ཚུལ་དུ་སོང་བ་དེར་གདའ། ས་བཀའ་རྙིང་གསུམ་ནི་གྲུབ་མཐའ་གཅིག་རུང་མི་གཅིག་རུང་གཅིག་གོ་་་་ཞེས་ཁས་བླངས་པ་དེ་ཡིན། རྗེ་བཙུན་ཙོང་ཁ་པ་ཆེན་པོས་མདོ་སྔགས་ཐམས་ཅད་དུ་ཆོས་སྐད་སྔར་གྱི་བོད་རྙིང་མ་དང་མི་འདྲ་376བ་ཙམ་རིགས་པར་མཛད་པ་ནི་བདེན་ཏེ། འོན་ཀྱང་ཁོང་གི་བཞེད་པ་ཐུན་མོང་མ་ཡིན་པ་རྣམས་ཀྱི་ནང་ནས།
ཁ་ཅིག་གིས་སུམ་ཆ་ཙམ། ལ་ལས་ཕྱེད་ཙམ། འགའ་ཞིག་གིས་སུམ་གཉིས་ཙམ། གཞན་རིགས་ཐམས་ཅད་བྱས་ཏེ་གྲུབ་མཐའ་རྙིང་བར་འདོད་པ་ཕལ་ཆེར་ཡང་དེའི་གྲུབ་མཐར་ཁས་ལེན་པར་འདུགདེར་མ་ཟད་སྒོམ་པ་ལ་ཁྱད་ཡོད་སྲིད། གོ་ཡུལ་གྱེ་ལྟ་བ་རང་ལ་ཚིག་ཙམ་མིན་པ་ཁྱད་ཆེ་རང་ཧེ་ཧེ། དེའི་ལུགས་དེ་ནག་པོ་ཡིན་རང་ཡིན་ན། གཞན་ཕལ་ཆེར་ཡང་ནག་ཁྲ་རུ་ཀ་ཡོང་ཉེན་གདའ། དེས་ན་མིང་བཏགས་སོ་སོར་འཛིན་པ་ཙམ་མ་གཏོགས། གྲུབ་མཐའ་གསར་རྙིང་གི་དབྱེ་བ་རང་ཞིག་ཡོད་ཡོད་མི་འདྲ། ཕྱིས་དེང་སང་བཀའ་བརྒྱུད་དུ་གྲགས་པའི་རྐང་འཛིན་གཙོ་བོ་གནམ་དགྲོལ་བ་དེ།
གར་འབྲུག་གཉིས་སུ་གདའ་ནའང་། དེའི་ནང་ཚན་ཆེན་པོ་ཞིག་གིས། རྗེ་བཙུན་མི་ལའི་ལུགས་ཡིན་ཟེར་བའི་དབུ་མ་བསྒོམ་ཚུལ་ན་ཤིང་རྟའི་དཔྱད་པ་བདུན་གྱི་སྒོ་ནས་་་་་་་་་བསྒོམ་ཚུལ་དཔྱད་སྒོམ་གསལ་བོ་བྲིས་པ་དང་། ཡང་ཆེན་པོ་གཞན་ཞིག་གིས། དབུ་མ་འཇུག་པ་དང་ཕྱག་ཆེན་དོན་གཅིག་གསུངས་ཤིང་། ལྷན་ཅིག་སྐྱེས་སྦྱོར་གྱི་མན་ངག་གི་ནང་དུ་དབུ་མའི་གཏན་ཚིགས་ཆེན་པོ་བཞི་བསྒོམ་དགོས་སྐད་པས། མདོར་ན་ཕྱིས་ཀྱི་བཀའ་བརྒྱུད་པ་སྐད་ཆེན་རྒྱང་གྲགས་ཀྱི་བཤེས་་་་་་་་་་377གཉེན་ཚོ་ཡང་། དགེ་ལུགས་དང་འདྲ་མིན་ལ་དེའི་ལུགས་ཀྱི་གནད་ཀྱང་མ་ལོངས། དེ་ལས་ཁོངས་ཀྱང་ཆུང་དུ་སོང་བ་གཅིག་བྱས། རང་ལུགས་སུ་འདོད་པའི་བླ་མ་གོང་མ་རྣམས་དང་འགལ་ཁྱབ་ཏུ་སོང་བ་དེ་དབའ་ལོད་འཁྱེར་ན་ངོ་སོ་འཕྱར་མཁན་ཁོ་་་་་ནར་འདུག
དེས་ན་ལྟ་སྤྱོད་སྒོམ་གསུམ་ཀུན་ཕན་ཚུན་འདྲ་སེ་བ་རྐྱང་བ་ལ། འཁྲུགས་ལོང་མང་བོ་ཡོད་པ་འདི་རྙེད་བཀུར་དང་ཁ་དྲག་སྙིང་ལ་བཞག་པས་ལན་གསུངས། འཇམ་པའི་དབྱངས་དངོས་ཁྲི་གུང་ཐང་བ་དཀོན་མཆོག་བསྟན་པའི་སྒྲོན་མེས་མཛད་པའི་འཇམ་མགོན་རྒྱལ་བ་གཉིས་པ་ལ་བསྟན་པའི་སྙིང་བོ་་་་་་་་་་གསལ་བར་མཛད་པའི་ཚུལ་ལས་བརྩམས་ཏེ་བསྟོད་པ་དོན་དང་ལྡན་པ་ཞེས་བྱ་བ་ལས། ཀྱེ་ཧུད་དགེ་འདུན་བསྟན་པ་འདི། ། དཔལ་དང་འབྱོར་བ་རབ་རྒྱས་ཀྱང་། ། བཤད་དང་སྒྲུབ་པས་ཆེས་ཕྲ་བ། ། བསམས་ཀྱིན་སྙིང་ནས་ཤེས་པ་འཕྱོ། ། ཞེས་གསུངས། དེའི་རྒྱ་ཆེར་འགྲེལ་བ་བསྟན་པའི་དེ་ཉིད་སྣང་བ་ཞེས་བྱ་བ་ལས། འཇམ་མགོན་བླ་མ་ཐུགས་རྗེ་ཆེན་པོ་དང་ལྡན་པ་དེ་ཉིད་ཀྱིས་་་་་ཡང་དག་པའི་ལམ་གྱི་སྲོལ་ཕྱེས་ཀྱང་།
དུས་ཡུན་རིང་འགྱངས་ཏེ་ད་ལྟ་སྐྱེ་བོ་རྣམས་བློའི་མཐུ་རིམ་བཞིན་བྲི་བས་རྨོངས་པའི་མུན་པ་འཐིབས་ཤིང་སྙིགས་མའི་བརླང་སྤྱོད་སྣ་ཚོགས་པའི་རྡུལ་གྱེས་གཡོགས་ནས་བསྟན་པའི་སྲོལ་མི་མངོན་པར་བྱས། དམ་པར་378 ་ཁས་འཆེ་ཡང་དམ་པའི་ཚུལ་དང་མི་མཐུན་པ་སྡོམ་པ་གསུམ་གྱི་ཉམས་ལེན་དང་འཆད་རྩོད་རྩོམ་གསུམ་གྱེ་ཡོན་ཏན་ཅི་ཡང་་་་་་་མེད་པར་ཆགས་སྡང་གཡོ་སྒྱུའི་འཁོར་ལོ་བསྐོར་ཏེ། རྙེད་བཀུར་འདུ་འཛི་འབའ་ཞིག་དོན་དུ་གཉེར་བ་མིང་དགེ་བའི་བཤེས་་་་་་་གཉེན་དུ་བཏགས་པ་དུ་མས་རིགས་མཐུན་གྱི་གྲྭ་སློབ་རང་གི་་་་་་རྗེས་སུ་ཞུགས་པ་ཐམས་ཅད་ལ་རྒྱལ་བའི་དགོངས་པ་དང་་་་་་་་་་མཐུན་པའི་གདམས་པ་སྣ་རེའང་སྟོན་རྒྱུ་མེད་པར། དགྲ་འདུལ་གཉེན་སྐྱོང་ཚེ་འདིའི་སྣང་ཤས་བསྒྲུབ་པའི་ཐབས་ཁོ་ན་བསྟན་ཏེ་བློ་སྣ་ཐུར་དུ་འཁྲིད་པ་ཆེས་མང་ལ། ཡང་དག་པའི་དགེ་བའི་བཤེས་གཉེན་དང་། དེའི་རྗེས་སུ་ཚུལ་བཞིན་དུ་སློབ་པ་ཉུང་བས། དུས་ངན་སྙིགས་མའི་ངང་ཚུལ་འདི་ལྟ་བུ་བསམས་ཀྱིན་སྐྱོ་བའི་གནས་ཡིན་ནོ། ། ཁ་ཅིག་འདི་སྙམ་དུ་ད་ལྟ་རི་བོ་དགེ་ལྡན་པའི་བསྟན་པ་རྒྱ་བོད་ཧོར་གསུམ་ཀུན་ཏུ་དར་ཞིང་། གྲྭ་ཚོགས་དང་སྦྱིན་བདག་སོགས་གང་ས་ནས་འཕེལ་རྒྱས་ཆེ་བས་གྲུབ་མཐའ་་་་གཞན་ཐམས་ཅད་ལས་དབུ་འཕང་མཐོ་བ་དེང་དུས་འདྲ་བ་་་་་་་སྔར་མ་བྱུང་བ་ལྟ་བུ་ཡིན་པས་བསྟན་པ་ཆེས་ཆེར་དར་སྐབས་་་་་ཡིན་གྱི། ཉམས་དམའ་བའི་དུས་ག་ལ་ཡིན་སྙམ་ན།
རྙེད་བཀུར་སྙན་གསུམ་ཁོ་ན་དོན་དུ་གཉེར་བ་དག་དེ་ལྟར་སེམས་པ་བདེན་ཡང་། ཐར་བ་དོན་དུ་གཉེར་བ་རྣམས་ཀྱིས་བླ་མའི་ཡོན་ཏན། 379བསྟན་པའི་འཕེལ་འགྲིབ། རང་གི་གཏན་འདུན་གང་བསམས་ནའང་འདུན་པ་དང་སྙིང་བོ་མ་ནོར་བར། དགོས་པའི་གཙོ་བོ་ངོས་ཟིན་པ་འདི་གལ་ཆེ་སྟེ། མཁས་གྲུབ་སྨྲ་བའི་ཉི་མས། དམ་པ་རྣམས་ཀྱི་ཆོས་ཀྱི་ཁྲི། ། ལེགས་བཤད་སྨྲ་བའི་དཔལ་གྱིས་མཐོ། ། འཇིག་རྟེན་ཕུན་ཚོགས་དཔལ་རྣམས་ཀྱིས། ། ཁྱིམ་གྱི་རྒྱལ་པོ་མཐོན་པོར་བྱེད། །
གང་དག་རྒྱལ་བའི་གསུང་རབ་ཀྱི། ། དགོངས་དོན་སྨྲ་ལ་ནུས་མེད་པ། ། ལོངས་སྤྱོད་ལྡན་པའི་སྒྱེ་བོ་ནི། ། མང་ཡང་བསྟན་ལ་དགོས་ནུས་མེད། ། ལེགས་བཤད་འོད་བརྒྱའི་སྣང་བ་ཅན། ། བཤེས་གཉེན་ཉི་མ་གཅིག་གིས་ཀྱང་། ། ཐུབ་བསྟན་གླིང་བཞི་མ་ལུས་པ། ། གཅིག་ཆར་ཉིད་དུ་གསལ་བར་ནུས། ། ཞེས་གསུངས་པ་ལྟར། སྟོབས་འབྱོར་མངའ་ཐང་ཁ་དྲག་དབང་ཆེ་སོགས་ཁྱེམ་པའི་དབང་དུ་བྱས་པའི་དཔལ་འབྱོར་རྒྱས་ཚུལ་ཡིན་ལ།
ཆོས་ཀྱི་དབང་དུ་བྱས་པའི་དཔལ་འབྱོར་ནི་རྒྱལ་བའི་དགོངས་པ་བཞིན་དུ་ལེགས་པར་བཤད་པའི་དགའ་སྟོན་འགྱེད་ཅིང་དེ་དོན་ཉམས་སུ་ལེན་པ་ཁོ་ན་ཡིན་གྱིས། རྙེད་བཀུར་འདུ་འཛི་སོགས་བསྟན་པ་ཉམས་བྱེད་ཡིན་པས་དཔལ་དང་བྱུར་མ་་་་ནོར་བ་དགོས་པའི་ཕྱིར་ཏེ། སངས་རྒྱས་ཀྱི་སྡེ་སྣོད་ཀྱི་མདོ་ལས། ཤཱ་རིའི་བུ་དེ་ལྟ་མོད་ཀྱི་བཅོམ་ལྡན་འདས་འོད་སྲུང་གིས་དེ་་་་་་་་བཞིན་གཤེགས་པ་ཤཱཀྱ་ཐུབ་པའི་གསུང་རབ་དེ་ནི་ལྷག་པར་་་་་་་380རྙེད་པ་དང་བཀུར་སྟེ་བྱེད་པས་ནུབ་པར་འགྱུར་རོ་ཞེས་ལུང་་་་་་བསྟན་ཏེ། ཤཱ་རིའི་བུ་འདི་ལྟར་ཆོས་འདུལ་བ་འདི་ནི་རྙེད་པ་དང་བཀུར་སྟིས་མྱུར་དུ་ནུབ་པར་འགྱུར་རོ། ། ཤཱ་རིའི་བུ་དཔེར་ན་མི་དབུལ་བོ་ཞིག་གིས་གཏེར་ཆེན་པོ་རྙེད་ནས་གཞི་དེ་ལས་་་་་བདེ་བ་དང་ཡིད་བདེ་བ་ཉམས་སུ་མྱོང་ངོ་། ། ཤཱ་རིའི་བུ་དེ་བཞིན་དུ་མ་འོངས་པའི་དུས་ན། དགེ་སློང་དག་འདི་ལྟར་ཁྱེམ་པ་ལ་བརྟེན་པ་དང་། ཕུ་དུད་བྱེད་པ་དག་འབྱུང་བར་འགྱུར་རོ། ། ཤཱ་རིའི་བུ་དེ་ལ་ཁྱིམ་པ་གང་དག་ཀྱང་འཇིག་རྟེན་གྱི་ཟང་ཟིང་་་་གིས་ཡིད་བདེ་བར་བྱ་བའི་ཕྱིར་དེ་དག་གི་ལས་ཀྱི་མཐའ་རིམ་་་་་བཞིན་དུ་བྱེད་པར་འགྱུར་རོ། །
དེ་ལྟར་ན་དགེ་སློང་དེ་དག་ཀྱང་འཇིག་རྟེན་གྱི་ཟང་ཟིང་ལྷུར་ལེན་པར་འགྱུར་ཏེ། འཇིག་རྟེན་གྱི་ཟང་ཟིང་གིས་འཁོར་བའི་ཆོག་མི་ཤེས་པ་དང་། ཉེ་དུ་ལ་འདོད་པར་མི་འགྱུར་རོ། ། བདག་ཉིད་ཤེས་བཞིན་དུ་ཁྱིམ་པས་ཤེས་པར་བྱ་བའི་ཕྱིར་བདག་ཉིད་དགྲ་བཅོམ་པ་ཡིན་པར་སྒོགས་པར་་་་་་་བྱེད་དོ། ། དེ་དག་དེ་ལྟར་ཤེས་པར་བྱེད་པ་ཡོངས་སུ་འཚོལ་བ་ནས་སངས་རྒྱས་ཀྱི་བྱང་ཆུབ་འདོར་བར་འགྱུར་རོ། ། ཞེས་དང་། གཟི་བརྗིད་ཅན་གྱི་མདོ་ལས། རྙེད་པ་དང་བཀུར་སྟེ་ལ་བརྟེན་དགེ་སློང་གི་ཀུན་ནས་ཉོན་མོངས་པ་བྱེ་བ་ཕྲག་བརྒྱད་ཅུ་རྩ་་་་་་་་དགུར་འགྱུར་ཏེ། དེ་དག་གིས་མཚམས་མེད་པའི་ས་འཐོབ་པར་381འགྱུར་རོ། ། ཞེས་གསུངས་ཤིང་།
ལྷག་པའི་བསམ་པ་བསྐུལ་བའི་མདོ་ལས་ཀྱང་། རྙེད་པ་དང་བཀུར་སྟེ་ནི་གཅིག་ཏུ་བག་མེད་པའི་རྩ་བ་ཡིན་པར་བརྟག་པར་བྱའོ། ། རྙེད་པ་དང་བཀུར་སྟི་ནི་དགེ་བའི་རྩ་བ་འཕྲོག་པར་བརྟག་པར་བྱའོ། ། རྙེད་པ་དང་བཀུར་སྟེ་ནི་ང་རྒྱལ་དང་། རྒྱགས་པ་དང་། དྲེགས་པ་བསྐྱེད་པར་བརྟག་པར་བྱའོ། ། ཞེས་སོགས་གསུངས་པ་ལ། ཟླ་བ་སྙིང་བོའི་མདོར་ཡང་བསྟན་པ་འཇིག་པའི་རྒྱུ་མང་དུ་གསུངས་པའི་གཙོ་བོ་འདུ་འཛི་ལ་དགའ་བར་བྱེད་དོ། ། ཁྱད་པར་དུ་དགེ་ལྡན་པའི་བསྟན་པ་འདི་ལ་གནོད་པའི་རྐྱེན་ཆེ་ཤོས་འདོད་ཡོན་ལ་གཡེང་བས་འཁྱེར་བ་འདིས་བྱེད་པར་ཇོ་བོ་ཡབ་སྲས་ཀྱི་ལུང་བསྟན་ཏེ། བཀའ་གདམས་གླེགས་བམ་ལས།
འདོད་ཡོན་བདུད་ཀྱི་གཡབ་མོ་འབྱུང་། ། ཞེས་འདིའི་ལུང་བསྟན་གྱི་སྐབས་སུ་གསུངས་ལ། རྗེ་བླ་མས་ཀྱང་དེ་ལ་དགོངས་ཏེ་ལྷུང་བཟེད་ཁ་སྤུབས་པའི་སྟེང་དུ་མཆོད་རྟེན་བརྩིགས་ནས་འདོད་ཡོན་ལ་མནན་པ་བྱས་ཚུལ་དམ་པའི་གསུངས་ལ་འབྱུང་བ་ལྟར་རོ། ། དེས་ན་གང་ཟག་ཁྱད་པར་ཅན་སྲིད་པའི་ཕུན་ཚོགས་ལ་ཞེན་པ་གཏིང་ནས་ལོག་པས་རྙེད་བཀུར་སོགས་ཀྱིས་ཅུང་ཟད་ཀྱང་ཁ་འཁྲིད་མི་ནུས་པ་རེ་གཉིས་ལ་གོས་འབུམ་རི་བ་དང་། ཁང་བ་བརྩེགས་པ་ལྔ་བརྒྱ་བའང་འོས་པར་འདུལ་བའི་མདོ་ལས་གསུང་བ་མ་གཏོགས། སྙིགས་382མའི་སྐྱེ་བོ་ཅོལ་ཆུང་རྣམས་ལ་རྙེད་བཀུར་བྱུང་བ་ནི་ཆོས་ཀྱི་བར་ཆད་དུ་འགྲོ་བ་ལས་མཐུན་རྐྱེན་དུ་འགྲོ་བ་ཉུང་སྟེ། དེའི་ཕྱིར་མཉམ་མེད་ཇོ་བོ་ཆེན་པོས། བསོད་ནམས་ཟེར་བའི་འདུ་འཛི་དེ་ཡང་ཆོས་ཀྱི་བར་ཆད་ཡིན་པས་སྤོངས། ཞེས་གསུངས་སོ། ། དེ་ལྟར་ན་བསྟན་པའི་འཕེལ་འགྲིབ་ནི་སྟོབས་འབྱོར་ཆེ་ཆུང་གིས་མི་འཇོག་ལ།
དེར་མ་ཟད་ཕྱིའི་ཆ་ལུགས་ཙམ་དང་། ཕྱག་བསྐོར་བ། གར་ཐིག འདྲི་མཆོད་སོགས་ལུས་ཀྱི་དགེ་སྦྱོར་ཁོ་ནས་ཀྱང་བསྟན་པ་བཟུང་བར་མི་འགྱུར། ངག་གིས་བཟླས་བརྗོད་ཀློག་འདོན་རྟ་དབྱངས་ཁོ་ནས་ཀྱང་བསྟན་པ་འཛིན་མི་ནུས་པར། སངས་རྒྱས་ཀྱི་བསྟན་པ་ནི་གཙོ་བོ་སེམས་ཀྱི་སྟེང་ནས་འཇོག་་་་་་དགོས་པའི་ཕྱིར་ཏེ། བཞི་བརྒྱ་བ་ལས། ཤཱཀྱ་གོས་མེད་བྲམ་ཟེ་སྟེ། ། གསུམ་པོ་རྣམས་ཀྱི་ཆོས་ཡིད་དང་། ། མིག་དང་རྣ་བས་འཛིན་བྱེད་པ། །
དེ་ཕྱིར་ཐུབ་པའི་གཞུང་ལུགས་ཕྲ། ། ཞེས་གསུངས་པ་བཞིན་ནོ། ། སེམས་སྟེང་ནས་འཛིན་ཚུལ་ཡང་མ་མཐའ་འཁོར་བ་མཐའ་དག་སྡུག་བསྔལ་དུ་ཤེས་ནས་དེ་ལས་་་་་་་ཐར་འདོད་བཅོས་མ་ཚུན་ཆད་དང་། བདག་མེད་ཕྲ་རགས་ཀྱི་དོན་ལ་སྒྲ་སྤྱིའི་གོ་བ་རགས་རེ་ཙམ་ཆགས་ནའང་ཐར་བའི་ས་་་་་བོན་འཇོག་ནུས་ལ། དེ་མེད་པར་རྩ་རླུང་དང་སྐུ་བསྒོམ་པ་སོགས་ཟབ་ཟབ་འདྲ་བ་ཅི་ཙམ་བསྒོམ་སྟེ་སྣང་བ་བན་བུན་གྱི་རྟགས་་་་་383ཐོན་པ་བྱུང་ཡང་འཁོར་བའི་འཁོར་ལོར་འཁོར་བ་ལས་མེད་དེ། གྲུབ་ཆེན་སྐལ་ལྡན་རྒྱ་མཚོས། ཆོས་སྟོང་ཉིད་སྙིང་རྗེ་སྙིང་བོ་ཅན། ། འདིའི་དམིགས་འཁྲིད་གཙོ་བོར་མི་བྱེད་པར། ། ལུས་འཕྲུལ་འཁོར་གཏུམ་མོའི་རླུང་སྦྱོར་སོགས། ། ངོ་མཚར་ཡང་རྐྱལ་བ་ཕུས་གཏེར་ཡིན། །
ཞེས་གསུངས་པ་ལྟར་ཡིན་པས། གང་འཛིན་རྒྱུའམ་གང་ལ་ནན་ཏན་བྱ་བའི་ཡུལ་གྱི་བསྟན་པ་ངོས་་་་་་ཟིན་པར་བྱ་དགོས་སོ། ། དེས་ན་ཚུལ་ཁྲིམས་ཡང་དག་པའི་མདོ་ལས། དགེ་སློང་དག ཤེས་པ་ནི་འགྲིབ། སྲོག་ནི་འཆད། ཚེའི་འདུ་བྱེད་ནི་འདོར། སྟོན་པའི་བསྟན་པའང་ངེས་པར་འཇིག་པར་འགྱུར་ན་ཅིའི་ཕྱིར་བརྩོན་འགྲུས་དང་བརྟུལ་བ་བརྟན་པོས་སྒྲུབ་པར་མི་བྱེད། ཅེས་གསུངས་པ་ལྟར་འཚོ་བའི་སྲོག་ནི་རི་གཟར་གྱི་འབབ་ཆུ་བཞིན་མྱུར་དུ་འགྲོ་ཞིང་། ཕན་བདེའི་འབྱུང་གནས་སངས་རྒྱས་ཀྱི་བསྟན་པའང་ཉི་རྒས་ཀྱི་གྲིབ་སོ་བཞིན་་་་་་་འགྲུབ་པར་ཉེ་བའི་ངང་ཚུལ་བསམ་སྟེ་བརྩོན་འགྲུས་དང་བརྟུལ་བ་བརྟན་པོས་ཐོས་བསམ་སྒོམ་གསུམ་གྱི་སྒོ་ནས་སྙིང་བོ་ཅི་ལོན་བྱེད་ཅིང་།
ལོང་པས་གླང་རྔ་ཟིན་པ་བཞིན་ཚེ་རབས་ཐམས་ཅད་དུ་ཡང་དག་པའི་ལམ་བཟང་འདི་དང་མི་འབྲལ་བའི་ཕྱིར་སྨོན་པའི་མཚམས་སྦྱོར་ནན་ཏན་དུ་བྱ་དགོས་གསུངས་པ་འདི་རྣམས་གནད་ཆེ་བར་འདུག་པས། ཀུན་གྱི་སེམས་ལ་བཞག་ནས་སངས་384རྒྱས་ཀྱི་བསྟན་པ་ལ་ཕན་པའི་བྱ་བ་ཁོ་ན་བྱའོ། ། མདོར་ན་འབྲོམ་ཆོས་ཀྱི་རྒྱལ་པོས། བསྟན་པ་ཐམས་ཅད་གྲུ་བཞིར་ལམ་གྱིས་འཁྱེར་ཤེས་པ་ངའི་བླ་མ། ཞེས་ཇོ་བོའི་ཆེ་བ་བརྗོད་པ་ལྟར། བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་ཞེས་པ་ལའང་་་་་་་དམ་པ་འགའ་ཞིག་གིས། ཤོ་རྡེའུ་ཇི་ལྟར་འཕངས་ཀྱང་གྲུ་བཞི་ལམ་གྱིས་འབབ་པ་བཞིན། ཉམས་ལེན་གྱི་སྒོ་གང་ནས་བརྩམས་ཀྱང་བསྟན་པའི་གནད་ཐམས་ཅད་དེའི་ནང་དུ་ཁྲིག་ཁྲིག་འདུས་ནས་འོང་བ་ལ་བཞེད་པ་དང་། ལ་ལ་དག་གིས་སྡེ་སྣོད་གསུམ་དང་རྒྱུད་སྡེ་བཞི། བསླབ་པ་གསུམ་དང་སྔགས་ཀྱི་ལམ་སྟེ།
ལུང་རྟོགས་ཀྱི་གྲུ་བཞིར་བྱས་ནས་དེ་ཐམས་ཅད་ཚང་བའི་དོན་དུ་་་་་་བཞེད་ལ། རྗེ་ངག་དབང་བྱམས་པའི་དྲིས་ལན་ཞིག་ཏུ། སྐྱེས་བུ་ཆུང་འབྲིང་གི་བསམ་པ་རྣམ་དག་འཁོར་བཅས་ཡན་གྲུ་གཅིགམན་ངག་བདུན་བསླབ་བྱ་ཕར་ཕྱིན་དང་པོ་ལྔ་དང་བཅས་པ་གྲུ་གཅིག ཤེས་རབ་ཀྱི་ཕར་ཕྱིན་མཐའ་བྲལ་ལྟ་བའི་བསྐོར་གྲུ་གཅིག གསང་སྔགས་རྡོ་རྗེ་ཐེག་པའི་བསྐོར་གྲུ་གཅིག་ཏུ་འཇོག་ཅེས་ལམ་གྱེ་གཙོ་བོ་རྣམ་གསུམ་སྔགས་དང་བཅས་པ་ལ་གསུངས་པ་རྣམས་བཤད་ཚུལ་གྱི་རྣམ་གྲངས་ཐ་དད་ཙམ་ལས་་་་དོན་ལ་གཅིག་སྟེ། བཤད་རྒྱུད་རྡོ་རྗེའི་ཕྲེང་བ་ལས། ནང་ནི་གསང་འདུས་ལ་རབ་དགའ། ། ཕྱི་རོལ་ཉན་ཐོས་ཀྱི་སྤྱོད་པ། ། དེ་385ལྟའི་མན་ངག་རིམ་པ་ཡིས། ། སློབ་མ་རྣམས་ལ་རྗེས་སུ་བསྟན། །
ཞེས་དང་། རྡོ་རྗེ་གུར་གྱི་རྒྱུད་ལས། ཉན་ཐོས་སྤྱོད་པ་སྐྱོངས་བྱེད་ཅིང་། ། སྔགས་ཀྱི་ཐེག་པའི་རིམ་པར་གུས། ། ཞེས་གསུངས་པ་རྣམས་ཀྱི་དགོངས་པ་ཇི་ལྟ་བ་བཞིན། མདོ་སྔགས་གཉིས་ཀྱི་ལམ་ཡོངས་སུ་རྫོགས་པ་ཕྱོགས་རེར་མ་སོང་བར་ཐམས་ཅད་ལ་བློ་་་་་་སྦྱངས་ནས་བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་མཁས་སངས་རྒྱས་གཉིས་པ་ཇོ་བོ་རྗེ་དང་། འཇམ་མགོན་བླ་མ་ཙོང་ཁ་པ་ཡབ་སྲས། སྐྱབས་མགོན་རྒྱལ་བ་པཎ་ཆེན་རིན་པོ་ཆེ་རྣམ་གཉིས་ལྟ་བུ་ལ་ཡིད་སྨོན་བྱ་དགོས་ཏེ། ཀུན་མཁྱེན་ཁྲི་གུང་ཐང་བ་རིན་པོ་ཆེས། ཕྱོགས་རེར་མ་གྱུར་ཐོས་པའི་ཆོས། །
བསམ་དང་སྒོམ་པས་ཉམས་བླངས་ནས། ། རྒྱལ་བ་རྒྱས་པའི་ལམ་བཟང་བོ། ། ཚང་ལ་མ་ནོར་རྙེད་གྱུར་ཅིག ། ཅེས་གསུངས་པ་ལྟར་སྨོན་ལམ་ཡན་ཆད་འདེབས་པ་ལ་འབད་པར་བྱའོ། ། སྨྲས་པ། ཆོས་དབྱིངས་བདེ་བ་ཆེན་པོའི་ཀློང་ཡངས་ནས། ། ཆོས་གསུང་འགྲོ་ཀུན་བདེ་ལ་འགོད་མཛད་པའི། ། ཆོས་རྗེ་བླ་མ་རྣམས་ལ་གསོལ་བ་འདེབས། ། ཆོས་ཀུན་སེམ་ས་ལ་འཆར་བར་བྱིན་གྱིས་རློབས། ། ཆོས་པས་གླུ་དབྱངས་ལེན་པར་མི་འོས་མོད། །
འོན་ཀྱང་ཆོས་ཀྱི་གླུ་དབྱངས་ཡིན་པས་ན། ། སྐབས་རེར་འཆད་ཉན་གཉིས་ཀ་སྤྲོ་བའི་ཕྱིར། ། རྣར་་སྙན་ཡིད་འབབ་ཆོས་ཀྱི་གླུ་386དབྱངས་ལེན། ། ཨོ་རྒྱན་ཇོ་བོ་འཇམ་མགོན་བླ་མ་གསུམ། ། སྐུ་ཚེ་སྔ་ཕྱི་བྱས་ནས་སོ་སོ་རུ། ། བྱོན་པ་མ་གཏོགས་ཐུགས་རྒྱུད་གཅིག་པའི་ཚུལ། ། བཀའ་གདམས་གླེགས་བམ་དག་ལས་གསལ་བར་གསུངས། ། བསྟན་པ་ཐམས་ཅད་འགལ་མེད་རྟོགས་པ་དང་། ། གསུང་རབ་མ་ལུས་གདམས་པར་འཆར་བའི་ཚུལ། ། ས་གསུམ་སྒོན་མེ་བྱང་ཆུབ་ལམ་རིམ་གྱི། །
ཆེ་བ་བཞི་བོ་བརྗོད་པའི་སྐབས་སུ་གསུངས། ། ལམ་རིམ་ཤེས་ན་ཆོས་ལུགས་གཞན་རྣམས་ཀྱང་། ། འགྲོ་ཀུན་འཕྲལ་ཕུགས་བདེ་བའི་ཐབས་སུ་གོ ། དག་སྣང་སྐྱེ་བ་ལམ་རིམ་ཁྱད་ཆོས་ཞེས། ། རྩ་བའི་བླ་མ་འཇམ་དབྱངས་རྒྱ་མཚོས་གསུངས། ། ཐ་ན་བོན་པོས་གཡང་འགུགས་བྱེད་ལ་ཡང་། ། འགྲོ་ལ་ཕན་ཐབས་བོན་གྱི་དྲང་སྲོང་གིས། ། གསུངས་པ་རེད་སྙམ་དག་སྣང་སྦྱོངས་དགོས་ཞེས། ། བདག་གི་ཡོངས་འཛིན་དགེ་བཤེས་ཆེན་པོས་གསུངས། ། རྣམ་ཐར་གཙང་མ་དགའ་ལྡན་བཀའ་བརྒྱུད་འདི། །
ཕྱོགས་རེ་འཛིན་པའི་གྲུབ་མཐའ་མ་ཡིན་པར། ། མདོ་སྔགས་གདམས་པར་ཤར་བ་ལགས་སོ་ཞེས། ། རྒྱལ་བ་བསྐལ་བཟང་རྒྱ་མཚོའི་མགུར་ལས་གསུངས། ། ལས་ཀྱི་རྡོ་རྗེ་འཇམ་མགོན་བླ་མ་ལ། ། ཞུས་ལན་བདུད་རྩིའི་སྨན་མཆོག་གནང་བའི་དུས། ། ནམ་མཁའི་ཁམས་ནས་མཁའ་འགྲོ་མང་པོ་ཡིས། ། མགྲིན་གཅིག་བསྔགས་བརྗོད་མཛད་ཅེས་ཡོངས་ལ་གྲགས། ། གསང་387བདག་གསུང་གི་སྙན་བརྒྱུད་གདམས་པ་རྣམས། ། རྗེ་བཙུན་བླ་མའི་གསང་བའི་ཉམས་ལེན་དུ། ། ཤེས་ན་ཕྱག་རྫོགས་དོ་ཧའི་གདམས་པ་རྣམས། །
དབང་རྣོན་རྣམས་ཀྱིས་གདམས་པའི་སྙིང་བོར་གོ ། རང་ལུགས་ནང་བ་སངས་རྒྱས་གྲུབ་མཐའ་དང་། ། གཞན་ལུགས་མུ་སྟེགས་བོན་སོགས་གྲུབ་མཐའ་ལ། ། སྡང་སེམས་སྨོད་པ་ནམ་ཡང་མི་རུང་ཞེས། ། རྭ་སྒྲེང་ཁྲི་ཆེན་རྡོ་རྗེ་འཆང་གིས་གསུངས། ། ལྟ་སྒོམ་སྤྱོད་གསུམ་འདྲ་སེ་རྐྱང་བ་ལ། ། འཁྲུག་ལོང་མང་བ་ཡོང་བ་རྙེད་བཀུར་དང་། ། ཁ་དྲགས་སྙིང་ལ་བཞག་པས་ལན་ནོ་ཞེས། ། མཁས་པའི་དབང་བོ་ཏཱ་ར་ན་ཐས་གསུངས། ། ཕན་བདེའི་འབྱུང་གནས་འདུལ་བའི་བསྟན་པ་འདི། །
རྙེད་དང་བཀུར་སྟེས་མྱུར་དུ་འཇིག་པའི་ཚུལ། ། འདུལ་བའི་སྡེ་སྣོད་དག་ལས་གསུང་ངོ་ཞེས། ། འཇམ་པའི་དབྱངས་དངོས་གུང་ཐང་པ་ཡིས་གསུངས། ། བསོད་ནམས་འཛད་པའི་རྒྱུ་ནི་བསམ་ངན་ཡིན། ། བསམ་ངན་ནང་ནས་རིང་ལུགས་དར་བ་ལ། ། གཞན་ལུགས་དགག་ན་སྙམ་པ་འདི་ཉིད་ལས། ། ལྷག་པའི་བསམ་ངན་འཇིག་རྟེན་ཁམས་ན་མེད། ། དེའི་ཕྱིར་རང་ལུགས་དར་ཕྱིར་གཞན་ལུགས་ལ། ། དགག་པ་གཏོང་བའི་བསམ་སྦྱོར་ངན་པའི་རིགས། ། དངོས་སུ་ལྟ་ཞོག་རྨི་ལམ་སྐབས་སུ་ཡང་། །
ཡིད་ལ་ནམ་ཡང་མི་སྐྱེའི་སྨོན་ལམ་ཐོབས། ། བསོད་ནམས་སྐྱེ་བའི་རྒྱུ་ནི་388སངས་རྒྱས་ཀྱི། ། བསྟན་པ་འཛིན་ཅིང་རང་གཞན་གྲུབ་མཐའ་ཀུན། ། དར་ཞིང་རྒྱས་ན་སྙམ་པ་འདི་ཡིན་པས། ། དེ་འདྲའི་བསམ་སྦྱོར་གོང་དུ་འཕེལ་བར་མཛོད། ། ཚེ་རབས་ཀུན་ཏུ་སྟོན་པ་སངས་རྒྱས་གསུང་། ། མདོ་སྔགས་བསྟན་པ་གཅིག་ཀྱང་མི་ཉམས་པར། ། ཐམས་ཅད་གྲུ་བཞི་ལམ་དུ་འཁྱེར་ནུས་པའི། ། སྨོན་ལམ་འདེབས་པས་དེ་བཞིན་ཐེབས་པར་ཤོག ། ཅེས་པའང་བར་སྐབས་ཀྱི་ཚིགས་སུ་བཅད་པའོ། །
ད་ནི་སྐྱེ་འཆི་འཁོར་བའི་ཉེས་དམིགས་བསམས་ནས་མྱུར་དུ་མངོན་པར་རྫོགས་པར་འཚང་རྒྱ་བར་འདོད་པའི་གང་ཟག་་་་གིས་ཆོས་ལུགས་གྲུབ་མཐའ་ཡོངས་ལ་དད་གུས་དག་སྣང་སྦྱོང་་་་བཞིན། རྒྱལ་བ་སྲས་བཅས་རྒྱ་བོད་ཀྱི་མཁས་གྲུབ་གོང་མ་རྣམས་ཀྱི་རྣམ་ཐར་གསུང་སྒྲོས་འདི་རྣམས་རྒྱུད་སྟེང་དུ་བསྐོར་་་་ནས་ཉམས་ལེན་བྱེད་པ་གལ་ཆེ་བས། དེའེ་ཚུལ་འདིར་ཅུང་ཟད་ཙམ་ཞིག་བརྗོད་པར་བྱ་སྟེ། དེ་ཡང་སངས་རྒྱས་གཉིས་པ་མཉམ་མེད་ཇོ་བོའི་རྣམ་ཐར་ཆོས་ཀྱི་འབྱུང་གནས་ལས། ཁུ་བྱུག་བཟང་བོས་སེམས་བསྐྱེད་གདམས་པ་བསྟན། ། གདམས་པའི་གཙོ་བོ་མཆོག་ཏུ་བསྔགས་པ་དེར། ། རྒྱལ་བུ་ཚེ་འདིར་ཕུན་སུམ་ཚོགས་གྱུར་ཀྱང་། ། སྐྱེ་བ་གཏན་གྱི་སོ་ནམ་མ་བྱས་ན། ། དལ་འབྱོར་མི་ལུས་ཐོབ་པ་དགོས་པ་ཆུང་། ། ཕྱི་རབས་ནོར་ཤོར་ན་389ཡང་འཕམ་པོ་ལགས། །
རྒྱལ་བུ་ཀླུ་སྒྲུབ་སྙིང་པོས་འདི་སྐད་གསུངས། ། རྨི་ལམ་སྒྱུ་འདྲ་རང་བཞིན་སྤྲོས་དང་བྲལ། ། སེམས་ཉིད་མ་བཅོས་རང་བཞིན་གཉུག་མའི་ངང་། ། གང་གིས་འདི་གཉིས་བློ་ལ་མ་བསམ་ན། ། འཁོར་བའི་འདམ་དུ་བྱེངས་པར་འགྱུར་རོ་ཨང་། ། རྒྱལ་བུ་དོན་དམ་མཉམ་གཞག་ནམ་མཁའ་འདྲ། ། རྗེས་ཐོབ་སྒྱུ་འདྲ་ལས་འབྲས་བསམ་པར་རིགས། ། བླ་མས་ཟབ་མོའི་ཆོས་དེ་བསྟན་པ་ན། ། སྦྱོར་བའི་ལམ་བརྙེས་དཔའ་བོའི་ཏིང་འཛིན་ཐོབ། ། དེའི་ཚེ་རྗེ་ལ་རྟོགས་པ་འདི་ཕུལ་བ།
ཁོ་བོས་ཏིང་འཛིན་གཅིག་ལ་མཉམ་བཞག་ཚེ། ། ནམ་མཁའ་སྤྲིན་དང་བྲལ་བ་ཇི་བཞིན་དུ། ། གསལ་ཞིང་དྭངས་ལ་རྙོག་པ་མི་གདའ་ན། ། བླ་མ་ཆོས་ཀྱི་གནས་ལུགས་དེ་ལགས་སམ། ། དེ་ནས་ཏིང་འཛིན་དེ་ལས་སད་པ་ན། ། སྣང་ཡང་ཞེན་པ་མེད་པའི་སེམས་ཅན་དྲན། ། རྫུན་ཡང་ཕྲ་ཞིབ་ལས་ལ་བག་ཡོད་ཐོབ། ། བླ་མ་བདག་གི་ཉམས་དེ་མ་འཁྲུལ་ལམ། ། ལན་དུ་བླ་མའི་ཞལ་ནས་འདི་སྐད་གསུངས། ། ལེགས་སོ་ཁྱོད་ནི་བསོད་ནམས་བསགས་པའི་བུ། །
ང་ནི་སྒྲོ་སྐུར་མེད་པའི་དགེ་སློང་ཡིན། ། མཉམ་གཞག་ནམ་མཁའ་ལྟ་བུར་དག་ན་ཡང་། ། རྗེས་ཐོབ་སྙིང་རྗེས་འགྲོ་ཀུན་འདྲེན་པར་བྱེད། ། བདེན་པ་གཉིས་ཀྱི་ཆ་ལུགས་དེ་ལྟར་ལགས། ། དེ་ནི་བདག་གི་གདམས་ངག་དམ་པ་ཡིན། ། ཞེས་གསུངས་པ་འདི་390ཤིན་ཏུ་ཟབ་པས་ཉམས་སུ་ལོངས། ཡང་རྗེ་བདག་ཉིད་ཆེན་པོས་མཛད་པའི་གསང་སྔགས་ཀྱི་བསླབ་བྱ་དངོས་གྲུབ་སྙེ་མ་ལས། ལམ་ཅི་ཙམ་ཞིག་བསྒོམ་པར་བྱ་སྙམ་ན། འདི་ལ་འཁྲུལ་བ་ཆེ་བས་སློབ་དཔོན་འཇམ་དཔལ་གྲགས་པས་ཇི་ལྟར་གཏན་ལ་ཕབ་པ་དེ་ཉིད་བཤད་པར་བྱའོ། ། དེ་ཡང་སྙིང་བོ་རྒྱན་ལས།
དྲང་སྲོང་ཆེན་བོ་བི་ཤྭ་མི་ཏྲ་དང་། རིག་སྔགས་འཆང་གི་སློབ་དཔོན་གཞོན་ནུ་སྡེ་དང་། རྒྱལ་བའི་ཞབས་དང་། རིན་ཆེན་ལྡན་དང་། བྲམ་ཟེ་བཟང་པོའི་བཤེས་གཉེན་ལ་སོགས་པ་རྣམས། ཆོས་ཐམས་ཅད་རང་བཞིན་གྱིས་རྣམ་པར་དག་པ་ནི་ལོག་པར་རྟོག་པ་དགག་པ་ལས། བླངས་པར་བྱ་བ་ཉིད་ཡིན་ཏེ། སངས་རྒྱས་ནི་བསོད་ནམས་ཀྱིས་ཉེ་བར་བསྒྲུབས་པས་སོ། ། ལམ་བསྐྱེད་པའི་རིམ་པས་ཐ་མལ་པའི་དངོས་པོ་སྤངས་ཏེ། གཟུགས་ཀྱི་སྐུས་སེར་ས་ཅན་གྱི་དོན་བྱེད་པ་ནི་ཡང་དག་པར་རྫོགས་པའི་སངས་རྒྱས་ཉིད་དུ་འགྱུར་བས། །
ལྷའི་རྣམ་པ་དང་སྤྱོད་པ་ཕྱིན་ཅི་མ་ལོག་པས་བསྒྲུབ་པར་བྱའོ། ། ཞེས་གསུངས་པ་ལྟར་ཁ་ཅིག་གིས། སྟོང་བ་ཉིད་བསྟན་པ་ནི་ལོག་རྟོག་དགག་པ་ཙམ་གྱི་ཕྱིར་བླངས་པར་བྱ་བ་ཡིན་ཏེ། སངས་རྒྱས་ཉིད་ནི་བསོད་ནམས་ཀྱི་ཚོགས་ཀྱིས་བསྒྲུབ་པར་བྱ་བ་ཡིན་པས་སོ། ། བསྐྱེད་རིམ་གྱིས་ཐ་མལ་གྱི་དངོས་པོ་སྤངས་ནས། གཟུགས་སྐུས་སེམས་ཅན་གྱི་དོན་བྱེད་པ་391ནི་སངས་རྒྱས་སུ་འགྱུར་བས། ལྷ་བསྒོམ་པ་དང་སྤྱོད་ཕྱོགས་ཕྱིན་ཅི་མ་ལོག་པས་སངས་རྒྱས་བསྒྲུབ་པར་བྱའོ། ། ཞེས་འདོད་པ་དང་། ཡང་དེ་ཉིད་ལས། གཞན་ཡང་བྲམ་ཟེ་སྟོང་ཉིད་བློ་དང་།
ཁ་ཆེའི་མཁན་པོ་རབ་སྣང་བྱེད་དང་། ཨ་ནནྟ་བཛྲ་དང་། དགེ་བསྙེན་སི་ཏི་ཀ་ར་དང་། མཁས་པ་ཆེན་པོ་དཔལ་གྱི་སེང་གེ་དང་། སྣང་མཛད་རྡོ་རྗེ་དང་། དགེ་སློང་ཐེག་ཆེནེ་དཔལ་དང་། ལེགས་སྦྱིན་བཟང་བོ་དང་། དཔལ་ཤམ་ཐབས་སྔོན་པོ་ཅན་དང་། རྒྱལ་བའི་ཞབས་དང་། རིན་ཆེན་ལྡན་དང་།
བྲམ་ཟེ་མཐོང་བའི་བཤེས་གཉེན་དང་། དགེ་སློང་མ་དགའ་མོ་ལ་སོགས་པ་བསྐྱེད་པའི་རིམ་པ་དང་སྤྱོད་པའི་ཚུལ་གསུངས་པ་ནི་ཆད་པར་སྨྲ་བ་དགག་པ་དང་། རྟེན་འབྲེལ་གྱིས་རྟེན་འབྲེལ་གྱི་འབྲས་བུ་བསྒྲུབ་པ་དང་། ཟབ་མོའི་དོན་གྱེས་འཇིགས་པའི་འཇིག་རྟེན་པ་རྣམས་རེ་ཞིག་བཟུང་བའི་ཐབས་སུ་གསུངས་པ་་་་ལས། ཡང་དག་པར་རྫོགས་པའི་སངས་རྒྱས་ནི་གཉིས་སུ་མེད་པའི་ཡེ་ཤེས་བསམ་གྱིས་མི་ཁྱབ་པ་སྟེ། དེ་མི་མཐུན་པའི་རྒྱུ་ལས་སྐྱེས་པ་མ་ཡིན་པས། འདིར་སྟོང་བ་ཉིད་མཚན་མ་མཐོང་བ་བསམ་གྱིས་མི་ཁྱབ་ཅིང་སྤྲོས་པ་རྣམ་པར་ཆད་པ་ནི། རྣལ་འབྱོར་པས་བསམ་པའི་ཚུལ་གྱིས་འཇིག་རྟེན་ན་འབྲས་བུ་མཆོག་དང་་་་ལྡན་ནོ། ། ཞེས་གསུངས་པ་ལྟར་ཁ་ཅིག་བསྐྱེད་རིམ་དང་སྤྱོད་པ་392རྣམས་གསུངས་པ་ནི། ཆད་ལྟ་དགག་པ་དང་ཟབ་མོའི་དོན་རྣམས་དང་།
དོན་ལ་འཇུག་པ་རྣམས་རེ་ཞིག་བཟང་བའི་ཐབས་སུ་གསུངས་པས། སངས་རྒྱས་ནི་གཉིས་སུ་མེད་པའི་ཡེ་ཤེས་རྣམ་པར་མི་རྟོག་པ་ཡིན་ལ། དེ་ནི་མི་མཐུན་པའི་རྒྱུད་སྤྲོས་པའི་རྟོགས་པ་ལས་མི་སྐྱེའོ། ། དེས་ན་སྤྲོས་པ་དང་བྲལ་བའི་སྟོང་ཉིད་ཙམ་ཞིག་བསྒོམས་པས་སངས་རྒྱའོ་ཞེས་འདོད་དེ། དེ་གཉིས་ནི་ཕྱོགས་རེ་རེ་བས་སངས་རྒྱས་འདོད་པ་ཡིན་ནོ། ། དེ་བཀག་ནས་ལམ་ཕྱིན་ཅི་མ་ལོག་པ་གསུངས་པ་ནི་ལུང་སྔ་མའི་འཕྲོ་ཉིད་ལས། རེ་ཞིག་ཕྱོགས་ཙམ་མཐོང་བའི་ཞུགས་པ་སྟེ། ཡང་དག་པར་རྫོགས་པའི་སངས་རྒྱས་ཀྱི་ལམ་ངེས་པར་རྙེད་པར་མ་ཡིན་པས། དེའི་ཕྱོགས་སུ་རྣམ་པར་ལྟ་བ་དང་བྲལ་བས་གནས་པར་བྱ་སྟེ། ལྟ་བའི་ཚུལ་སྤྲོས་པ་དང་བྲལ་བར་རྟོགས་པ་དང་།
བསྐྱེད་པའི་རིམ་པ་དང་། རྫོགས་པའི་རིམ་པའི་ཏིང་ངེ་འཛིན་ལ་རིམ་གྱིས་འཇུག་པ་དང་། དམ་ཚིག་རྣམས་ཉེ་བར་བསྟེན་པ་དང་། རིམ་གྱིས་འཇུག་པའི་སྤྱོད་པའི་ཚུལ་ཤེས་པ་རྣམས་ནི་ཐེག་པ་མཆོག་ལ་ངེས་པར་སྐྱེས་པ་སྟེ། རྡོ་རྗེ་འཛིན་པའི་ལམ་གྱི་དེ་ཉིད་མངོན་དུ་རྟོགས་ནས། འདོད་པའི་ཡོན་ཏན་དང་ལྡན་པར་འགྱུར་བས། ལམ་གྱི་རིམ་པ་དང་སྦྱར་ཏེ་ཚུལ་གཉིས་དང་ལྡན་པ་འདི་ཉེ་བར་བཟུང་བར་བྱའོ་ཞེས་ལམ་ཕྱོགས་རེ་བར་མ་སོང་བར་ལྟ་སྤྱོད་་་་་་393གཉིས་ཀ་ལ་གནས་དགོས་པ་དང་། དམ་ཚིག་རྣམས་བསྟེན་ནས་བསྐྱེད་རྫོགས་གཉིས་ལ་རིམ་ཅན་དུ་འཇུག་པར་གསུངས་ཏེ། འདི་ནི་གསུང་རབ་སྤྱི་དང་ཁྱད་པར་རྒྱུད་སྡེའི་དོན་ལུང་དང་་་་་་རིགས་པས་གཏན་ལ་འབེབས་པ་ལ་མཁས་པའི་ཐར་འདོད་བློ་་་་གྲོས་ཅན་རྣམས་ཀྱི་ཡིད་འཕྲོག་པའི་ལམ་གྱི་རྣམ་གཞག་ཡིན་་་་་་་པས། སྐལ་བ་དང་ལྡན་པ་རྣམས་ཀྱིས་ཚུལ་གཉིས་ཀྱི་ཤིང་རྟའི་སྲོལ་ཆེན་པོ་འདིར་ཞུགས་ནས་རྡོ་རྗེ་འཆང་གི་སར་འགྲོ་བར་་་་་་བྱའོ།།
ཞེས་གསུངས་པ་ལྟར་བློ་གྲོས་དང་ལྡན་པ་རྣམས་ཀྱིས་མདོ་སྔགས་གང་གི་དུས་སུ་ཐབས་ཤེས་ཡ་མ་བྲལ་བར་ཟུང་འཇུག་གི་ལམ་ལ་སློབ་པར་མཛོད་ཅིག་ཅེས་འདོམས་སོ། ། ཡང་བཀའ་གདམས་བསྟན་པའི་སྒོན་མེ་མཉམ་མེད་པོ་ཏོ་་་་་པའི་ཆིག་ལབ་རིང་མོ་ལས། ཁམས་གསུམ་འཁོར་བའི་སྡུག་བསྔལ་རྒྱ་མཚོ་ཆེན་པོ་འདིར། དུས་ཐོག་མ་མེད་པ་ནས་འཁྱམས་པ་འདི། རང་སེམས་མ་རྟོགས་པས་ལན་ནས་འདུག སེམས་མ་རྟོགས་པ་སྒྲིབ་པས་ལན། སྒྲིབ་པ་ཚོགས་གསོག་མ་ཤེས་པས་ལན། ཚོགས་གསོག་མ་ཤེས་པ་དད་པ་མེད་པས་ལན། དད་པ་མེད་པ་འཆི་བ་མ་དྲན་པས་ལན་པ་ཡིན། ད་འཁོར་བའི་སྡུག་བསྔལ་གྱིས་འཇིགས་ནས་ཐར་བ་དང་ཐམས་ཅད་མཁྱེན་པ་ཐོབ་པར་་་་འདོད་པས།
རང་གི་སེམས་རྟོགས་དགོས། སེམས་རྟོགས་པར་394བྱེད་པ་ལ་སྒྲིབ་པ་སྦྱོངས་དགོས། སྒྲིབ་པ་སྦྱོངས་པར་བྱེད་པ་ལ་ཚོགས་གསོག་དགོས། ཚོགས་གསོག་པ་ལ་དད་པ་དགོས། དད་པ་གཤའ་མ་དེ་འཆི་བ་རྗེས་སུ་མ་དྲན་ན་མི་སྐྱེ། འཆི་བ་གཤའ་མར་དྲན་ནས་ཆོས་མིན་ཅིས་ཀྱང་མི་ཕན་པར་འདུག་སྙམ་ཙ་ན། འཇིག་རྟེན་གྱི་ཕུན་སུམ་ཚོགས་པ་ཅི་ལ་ཡང་བློ་མི་འཇུག་པ་ཞིག་འོང་བ་ཡིན་གསུངས། ལར་ཆོས་མང་བོ་ཤེས་པའི་ཁ་ན་ཡང་མི་འདུག གདམས་ངག་ཟབ་མོའི་ཁ་ན་ཡང་མི་འདུག བླ་མ་བཟང་པོ་ཞིག་དང་མཇལ་ནས།
རང་སེམས་ཆོས་སྐུར་འགྲོ་བའི་ཞད་དུ་འདུག བླ་མ་བཟང་པོ་འཚོལ་བའི་དུས་ད་ལྟ་ཡིན་པ་ལ། ཁ་ཅིག་ན་རེ། བླ་མ་དེའི་དྲུང་དུ་འགྲོ་བ་གང་ནས་འོང་། དེ་བས་བསྒོམ་བརྫུས་བཏབ་ན་རང་དྲག་ཟེར་བའི་མི་ཡང་མང་བོ་འོང་ཞིང་འདུག བླ་མ་བཟང་པོ་མཇལ་བ་ལ་ཚོགས་དཔག་ཏུ་མེད་པ་བསགས་དགོས་པར་འདུག་པ། ད་ལྟ་བླ་མ་མི་འཚོལ་བར་བརྫུས་ནས་བསྡད་པས་ག་ན་འོང་། བླ་མ་བཟང་པོ་དང་མཇལ་ན། བླ་མའི་བྱེན་རླབས་ཀྱིས་རང་ལ་ཏིང་ངེ་འཛིན་སྐྱེ། དེས་སེམས་རྟོགས་ནས་སངས་རྒྱ་བ་ཡིན་ཏེ།
ལ་ལ་སངས་རྒྱ་བ་བས་མིས་མི་འཕྱ་ཙམ་ལ་དགའ་བར་འདུག་གསུངས། ཡང་འདུལ་བ་ཀ་རི་ཀ་ནས་དཔལ་གསང་བ་འདུས་པ་མན་ཆད་ཀྱི་བཀའ་སྡེ་་་་་སྣོད་རྒྱུད་སྡེ་ཐམས་ཅད་ཀྱང་གང་ཟག་གཅིག་གི་ཆོས་ཡིན། དུས་395དང་གནས་སྐབས་འགའ་ཞིག་ལ་དགོངས་ནས་གསུངས་པ་ཡིན། མི་དགོས་པར་གསུངས་པ་འགའ་ཞིག་ཀྱང་མེད། ཆོས་ཐམས་ཅད་གཅིག་པ་ཡིན། ང་ཅག་གི་ཆོས་དང་། ཁོང་ཅག་གི་ཆོས་བྱས་ནས་གཞན་གྱི་ཆོས་ལ་སྨད་ན་དམྱལ་བར་སྐྱེ་བར་འཕགས་པ་བརྒྱད་སྟོང་པ་ནས་གསུངས། གང་ཟག་སུ་ཐོད་ཐོད་ལ་སྨྲ་མི་རུང་། ཆོས་ཐམས་ཅད་བསམ་པས་བྱེད་པ་ཡིན་པས། ཁོང་ལ་ཐུགས་དགོངས་ཇི་འདྲ་ཡོད་མི་ཤེས་གསུངས།
ཡང་ཁ་ཅིག་ན་རེ། སྔགས་དང་འདུལ་བ་འགལ་ཟེ་ར་ཏེ། དེས་མ་གོ་བ་ཡིན། སྔགས་ཀྱི་རྟེན་དུ་མི་རུང་བ་ཞིག་བྱུང་ན། འདུལ་བ་མིན། འདུལ་བ་དང་འགལ་བ་གཅིག་བྱུང་ན་དེ་གསང་སྔགས་མིན་་་་་་་པའི་རྟགས་ཡིན། སྟོན་ཐོག་འདོན་པ་ལ་རེས་ཞིང་ལ་ཆུ་གཏོང་། རེས་རྨོས་ནས་ཁག་མ་བྱེད་དེ། དེ་དག་ཀྱང་ནུས་པ་ཕྱོགས་གཅིག་ཏུ་བསྡེབས་ནས་ཁག་མ་ལ་སྟོན་ཐོག་འདོན་པ་ཡིན་་་་་་་་་་གསུངས། ལྷ་བླ་མ་བྱང་ཆུབ་འོད་ཀྱི་ཞལ་ནས།
བདག་གཅེས་འཛིན་དགྲ་ཡིན། གཞན་གཅེས་འཛིན་གཉེན་ཡིན། སྣང་བ་བཛུན་ཡིན། སེམས་ཉིད་ནམ་མཁའ་ཡིན། ཞེས་དང་། བདག་འཛིན་སྡུག་བསྔལ་གྱེ་རྩ་བ་ཡིན་པས་རྩད་ནས་བཅད་ན་ལེགས། དམ་ཆོས་བྱང་ཆུབ་ཀྱི་ལམ་ཡིན་པས་ཉམས་སུ་བླངས་ན་ལེགས། སྣང་བ་བརྫུན་གྱི་རང་བཞིན་ལ་བདེན་པར་མ་བཟུང་ན་ལེགས། 396རང་སེམས་སངས་རྒྱས་ཀྱི་དགོངས་པ་ཡིན་པས་དོན་དང་དུ་་་་་་་གཉེར་ན་ལེགས། གསུངས།
ལར་རྩེ་གཅིག་སྡོད་པའི་ཞི་གནས་དེ། ། གཏི་མུག་གི་ཁ་སྣོན་མི་བགྱིད་འཚལ། ། འཛིན་མེད་རང་གསལ་གྱི་སྒོམ་པ་དེ། ། བློ་ཁ་འཚམ་གྱི་དགྲ་ལ་མི་བསྐུར་འཚལ། ། མ་བཅོས་གཉུག་མའི་ཡེ་ཤེས་དེ། ། ཁམས་འདུས་ཀྱི་ཉམས་ལ་མི་བགྱིད་འཚལ། ། གསུངས་སོ། ། སྔོན་ཇོ་བོ་རྗེ་ལ། འབྲོམ་སྟོན་པས། ཆོས་ཐམས་ཅད་ཀྱི་མཐར་ཐུག་གང་ལགས་ཞུས་པས།
ཆོས་ཐམས་ཅད་ཀྱི་མཐར་ཐུག་སྟོང་ཉིད་སྙིང་རྗེའི་སྙིང་བོ་ཅན་ཡིན་གསུངས། དཔེར་ན་འཛིག་རྟེན་ན་སྨན་དཔའ་བོ་གཅིག་ཐུབ་བྱ་བ་ནད་ཐམས་ཅད་ཀྱི་གཉེན་པོར་འགྲོ་བ་ཞིག་ཡོད་པ་ཡིན། དཔེ་དེ་བཞིན་དུ་སྨན་དཔའ་བོ་གཅིག་ཐུབ་ལྟ་བུ། ཆོས་ཉིད་སྟོང་བ་ཉིད་ཀྱི་དོན་རྟོགས་ན་ཉོན་མོངས་པ་ཐམས་་་་་་ཅད་ཀྱི་གཉེན་པོར་འགྲོ་བ་ཡིན་གསུངས། དེས་ན་སྟོང་བ་ཉིད་ཀྱི་དོན་ཕྱིན་ཅི་མ་ལོག་པ་ཞིག་རྟོགས་ན་སྨན་དཔའ་བོ་གཅིག་་་་་ཐུབ་དང་མཚུངས་ཏེ། ལམ་གྱི་ཆོས་ཐམས་ཅད་དེའི་ཁོངས་ན་ཡོད་གསུངས། འོ་ན་དོན་རྟོགས་པ་ཞིག་ལ་སྟོང་བ་ཉིད་ཀྱི་ལྟ་སྒོམ་ཁོ་ནས་སངས་རྒྱ་བ་ལགས་སམ་ཞུས་པས། འདི་ལྟར་སྣང་ཚོད་གྲགས་ཚོད་འདི་ཐམས་ཅད་རང་གི་སེམས་ལས་མ་བྱུང་བ་མེད། སེམས་རིག་པ་སྟོང་བ་དངོས་མེད་དུ་རྟོགས་པ་དེ་ལྟ་བ་397ཡིན། དེ་ལ་མ་ཡེངས་པ་དྲན་པ་རྒྱུན་ཆགས་སུ་གནས་པ་སྒོམ་པ་ཡིན།
དེའི་ངང་ནས་སྒྱུ་མ་ལྟ་བུའི་ཚོགས་གཉིས་གསོག་པ་དེ་སྤྱོད་པ་ཡིན། དེ་ད་ལྟ་ཉམས་འོག་ཏུ་ཆུད་པ་ཞིག་ཡོད་ན་རྨི་ལམ་དུ་འོངས། རྨི་ལམ་དུ་འོང་ན་འཆི་ཁར་འོང་། འཆི་ཁར་བྱུང་ན་བར་དོར་འོང་། བར་དོར་བྱུང་ན་མཆོག་གི་དངོས་གྲུབ་ཐོབ་ངེས་པ་ཡིན་གསུངས། མཉམ་མེད་པོ་ཏོ་པའི་ལམ་རིམ་ལས། འཁོར་བ་མྱ་ངན་འདས་པ་ཐམས་ཅད་ཀྱང་། སེམས་ཉིད་རྟོགས་མ་རྟོགས་ཀྱི་ཁྱད་པར་ཡིན། ས་དང་ལམ་གྱི་རིམ་པ་ཐམས་ཅད་ཀྱང་། རྟོགས་པ་འཕེལ་བའི་མིང་གི་རྣམ་གྲངས་ཡིན།
གསུངས་པ་ལྟར་ཉམས་སུ་བླངས་ན་མྱུར་དུ་སངས་རྒྱ་བར་འགྱུར་རོ། ། བདག་ཅག་གི་སྟོན་པའི་གསུང་རབ་བརྒྱད་སྟོང་བ་ལས སེམས་ཅན་རྣམས་དགེ་བའི་བཤེས་གཉེན་དང་བྲལ་བས། རང་གི་སེམས་ཀྱི་དེ་ཁོ་ན་ཉིད་ཡོངས་སུ་མ་རྟོགས་པར་ངར་འཛིན་པ་་་་་དང་། ང་ཡི་བར་འཛིན་པ་དང་། གསོབ་དང་གསོག་ལ་བརྟགས་ནས། དགེ་བ་དང་མི་དགེ་བ་ལ་སོགས་པར་བརྟགས་པས། འཁོར་བ་ཐོག་མ་མེད་པ་ནས་སྡུག་བསྔལ་ཉམས་སུ་མྱོང་བ་ཡིན་ནོ་གསུངས། ཆོས་དབྱིངས་རང་བཞིན་མེད་པར་བསྟན་པའི་ལེའུ་ལས། སེམས་ནི་གཟུགས་ཅན་མ་ཡིན་པ། བསྟན་དུ་མེད་པ།
སྣང་བ་མེད་པ། ཐོགས་པ་མེད་པ། རྣམ་པར་རིག་བྱེད་398མ་ཡིན་པས། ནང་ན་མི་གནས། ཕྱི་རོལ་ན་མི་གནས། གཉིས་གའི་བར་ན་མི་གནས་པའི་ཕྱིར། ཡང་དག་པར་ཡོངས་སུ་གྲུབ་པ་མ་ཡིན་ཞིང་། དེ་ལ་རྣམ་པར་གྲོལ་བ་མེད་དོ། ། ཆོས་ཀྱི་དབྱིངས་ཀྱི་རང་བཞིན་ནོ་གསུངས། མྱང་འདས་ཀྱི་མདོ་ལས།
སེམས་ཀྱི་རང་བཞིན་དོན་དམ་པ་སྟོང་བའོ། ། དོན་ལ་སྟོང་བ་ཉིད་ནི་ཡེ་ཤེས་སོ། ། དེ་ལ་སྟོང་བ་ཞེས་བྱ་བ་ནི། སྟོང་བ་དང་མི་སྟོང་བ་གཉིས་ཀ་མི་མཐོང་བའོ་གསུངས། དཀོན་མཆོག་བརྩེགས་པ་ལས འོང་སྲུངས་སེམས་ནི་ནང་ན་ཡང་མེད། ཕྱི་རོལ་ན་ཡང་མེད། གཉིས་ཀ་ན་མེད་པ་ཡང་མི་དམིགས། འོད་སྲུངས་སེམས་ནི་དཔྱད་དུ་མེད་པ། བསྟན་དུ་མེད་པ། རྟེན་མ་ཡིན་པ།
སྣང་བ་མེད་པ། རྣམ་པར་རིག་པ་མེད་པ། གནས་མེད་པའོ་གསུངས། བྱམས་པས་ཞུས་པའི་མདོ་ལས། བཅོམ་ལྡན་འདས། ནང་གི་སེམས་ཇི་ལྟར་ལྟ་བར་བགྱི། བཀའ་སྩལ་པ། སེམས་ནི་དབྱེབས་མེད་པ་ནམ་མཁའ་ལྟ་བུའོ། ། གསུངས། ཇོ་བོས་ཀྱང་།
སེམས་ནི་ཤིན་ཏུ་བརྟག་དཀའ་སྟེ། ཁོ་དོག་མེད་པ་དབྱིབས་དང་བྲལ་བ་ནི་ནམ་མཁའ་དང་འདྲ་བར་མ་གྲུབ་པའོ་གསུངས། ཕྱག་ཆེན་ཡི་གེ་བཞི་བ་ལས། སེམས་ཉིད་འདི་དང་པོ་གང་ནས་བྱུང་། བར་དུ་གང་ན་གནས། མཐར་གར་འགྲོ་བརྟག་པས། དང་པོ་བྱུང་ས་མེད་དེ། རྒྱུ་དང་རྐྱེན་ལས་མ་བྱུང་བའི་ཡེ་ནས་རྩ་བྲལ་དུ་འདུག ཁར་399དུ་གནས་ས་མེད་དེ། ཁོ་དོག་དབྱིབས་སུ་མ་གྲུབ།
འགྱུ་བ་སྟོང་འགྱུ། སྣང་བ་སྟོང་སྣང་དུ་འདུག མཐར་འགྲོ་ས་མེད་དེ། འདིར་སོང་གི་ཡུལ་དང་རྗེས་མེད་པས། འགྱུ་བ་རང་གྲོལ། སྣང་བ་རང་སངས་སུ་འདུག དེས་ན་སེམས་ཉིད་འདི་ནི་དང་པོ་རྒྱུས་མ་བསྐྱེད་པས། མཐར་རྐྱེན་གྱིས་མི་འཇིག དུས་གློ་བུར་དུ་མ་བྱུང་བས། གང་སྟོངས་དང་འཕེལ་འགྲིབ་མེད།
སྣང་སྲིད་ཀུན་ལ་ཁྱབ་པས་ཕྱོགས་དང་རིས་སུ་མ་ཆད། དངོས་པོ་དང་མཚན་མར་མ་གྲུབ་པས། འདི་ཞེས་མཚོན་དུ་མེད། གང་དུ་ཡང་མ་གྲུབ་ལ་ཅིར་ཡང་འཆར་བ། ཡོད་མེད་རྟག་ཆད་ཀྱི་མཐའ་ལས་འདས་པ། དུས་གསུམ་འཕོ་འགྱུར་མེད་ཅིང་། རང་བཞིན་ཡེ་ནས་དག་པའི་འཁོར་བའི་སྐྱོན་གྱིས་མ་གོས་པ་སྟེ། སེམས་ཉིད་འདི་ཡེ་ནས་སངས་རྒྱས་ཡིན་གསུངས་སོ། ། མཁའ་འགྲོའི་སྙིང་ཐིག་ལས། སེམས་དུས་གསུམ་གྱི་རྣམ་པར་རྟོག་པ་གང་གིས་ཀྱང་མ་བསླད་པར་ད་ལྟའི་ཤེས་པ་གསལ་ལ་ངོས་བཟུང་མེད་པ་རང་བབས་་་་་་ཆོས་ཉིད་ལ་བསལ་བཞག་མེད་པར་འཇོག་བཅུག་ལ།
ཀྱེ་སྐལ་ལྡན་རྣམས་ད་ལྟའི་རིག་པ་རང་གསལ་རྗེན་པ་འདི་ལ་མ་ཡེངས་པར་ལྟོས་ཤིག དྲི་མེད་དག་པའི་སངས་རྒྱས་ནི། ། རང་རིག་ཆོས་སྐུ་འགྱུར་བ་མེད། ། སལ་ལེ་སང་ངེ་ཝལ་ལེ་བ། ། སྤྲིན་མེད་སྟོན་གའི་ནམ་མཁའ་བཞིན། ། མི་འགྱུར་བརྟན་པ་རི་བོ་བཞིན་དུ་400ཞོག ། མི་གཡོ་དྭངས་པ་རྒྱ་མཚོ་བཞིན་དུ་ཞོག ། ཡངས་དོག་བྲལ་བ་ནམ་མཁའ་བཞིན་དུ་ཞོག ། གང་ལྟར་གནས་ཀྱང་རིག་པའི་ངང་ཡིན་ཞོག ། གང་ལྟར་ཤར་ཡང་རིག་པའི་མདངས་ཡིན་ཞོག །
འཕྲོ་གནས་རང་རིག་དྭངས་སངས་ཕྱེད་པར་ཞོག ། ཇི་ལྟར་བྱ་རྣམས་གང་དུ་འཕུར་ན་ཡང་། ། མཁའ་ལས་མ་འདས་དེ་བཞིན་རིག་པའི་ངང་། ། ཆོས་རྣམས་རང་གསལ་གཡོ་བ་མེད་པར་ཞོག ། གསུངས། སློབ་དཔོན་ཆེན་པོའི་ཞལ་ནས། འོ་སྐལ་ལྡན་བུ་ཀུན་རྫོགས་པ་ཆེན་པོ་ཞེས་ཀྱང་བྱ། ཕྱག་རྒྱ་ཆེན་པོ་ཞེས་ཀྱང་བྱ། ལྷག་མཐོང་རྟོགས་པ་ཞེས་ཀྱང་བྱ། ལྟ་བ་ཁྲེགས་ཆོད་ལ་སོགས་པ་མིང་གི་རྣམ་གྲངས་དུ་མར་ཕྱེ་ཡང་།
དོན་ལ་རང་རིག་ཀུན་ཏུ་བཟང་པོ་སངས་རྒྱས་ཀྱི་དགོངས་པ་རྣལ་མ་སྐྱོན་མེད་་་་་་འདི་ཁོ་ན་ཡིན་ཏེ། རྟོག་པ་སྔ་མ་འགག་ཕྱི་མ་མ་སྐྱེས་པའི་བར་དེ་ན་གསལ་སྟོང་རྗེན་པ། འདི་ཡིན་མེད་པའི་གསལ་ཞིང་དྭངས་པ་སྨྲ་རུ་མེད་པའི་ཉམས་སུ་མྱོང་རྒྱུ་ཞིག་འདུག་པ། དེ་ཀ་ལྟར་ཡེ་གདོད་མ་ནས་གནས་པ་ཡིན་ཏེ། སྐབས་སུ་གློ་བུར་རྐྱེན་གྱེས་རྟོག་པ་སྣ་ཚོགས་སུ་ཤར་བ་ཡིན་པས། ད་ནི་དུས་དེ་རིང་ནས་བཟུང་སྟེ་སངས་རྒྱས་ལག་ཏུ་གཏད་པ་ཡིན་པས། ད་ཕན་ཆད་གནས་ལུགས་འདི་དང་མ་བྲལ་བར་འདི་ཀ་ལྟར་དུ་ཉམས་སུ་ལོངས་་་་་་ཤིག་དང་ཚེ་གཅིག་ལུས་གཅིག་གིས་སངས་རྒྱས་ཐོབ་པར་གདོན་401མི་ཟའོ། ། གསུངས། རྫོགས་པ་ཆེན་པོ་ཚིག་གསུམ་པའི་རྒྱུད་ལས། ཀྱེ་གསང་བའི་བདག་པོ་རང་གི་རིག་པ་འགག་པ་མེད་པར་ཝལ་ལེར་གསལ་བ་འདི་སངས་རྒྱས་ཡིན་ནོ། །
རང་གི་རིག་པ་འགག་པ་མེད་པར་ཝལ་ལེར་གསལ་བ་འདི་དང་འབྲལ་བ་མེད་པའི་་་་་་སངས་རྒྱས་ཆོས་སྐུ་བསྒོམ་དུ་མེད་དོ།། རང་གི་རིག་པ་འགག་པ་མེད་པར་ཝལ་ལེར་གསལ་བ་འདི་སངས་རྒྱས་ཡིན་པ་རང་གིས་ངོ་ཤེས་པས་ཆོག་གོ་གསུངས། གསང་བའི་བདག་པོའི་ཞལ་ནས། རིག་པའི་ངོ་བོ་སྟོང་བ་འདི་སུས་ཀྱང་མ་བཅོས་པ། རྒྱུ་མེད་པ། རྐྱེན་མེད་པ། ཡེ་གདོད་མ་ནས་གནས་པ་ཡིན། འདི་ལ་བཅའ་བཅོས་གང་ཡང་མ་བྱེད་པར་ཁོ་རང་གང་འདུག་གི་སྟེང་དུ་ཞོག་དང་གོལ་ས་མེད། ཀ་དག་གི་ཀློང་དུ་འཚང་རྒྱ་བ་ཡིན། གསུངས།
ཕྱག་ཆེན་ཡི་གེ་བཞི་བ་ལས། རྣལ་འབྱོར་པ་ནམ་འཆི་བའི་ཚེ། ཕྱི་ནང་གི་དངོས་པོ་ཐམས་ཅད་ལ་ཆགས་ཞེན་རྩ་བ་ནས་བཅད་ལ། དོན་དམ་པར་སེམས་ལ་སྐྱེ་འཆི་མེད། ཕྱག་རྒྱ་ཆེན་པོ་ཡིད་ལ་བསྒོམ་དུ་མེད་པར་ཐག་བཅད། བསྒོམ་མེད་ཀྱི་ངང་ལ་ཡེངས་མེད་དུ་བཞག་པས་བར་དོ་མེད་པར་ཡེ་ཤེས་ཟང་ཐལ་དུ་སངས་རྒྱའོ་གསུངས། ས་ཆེན་ཀུན་དགའ་སྙིང་བོ་ལ་རྗེ་བཙུན་འཇམ་དབྱངས་གཙོ་འཁོར་གསུམ་གྱི་ཞལ་གཟིགས་དུས། གཙོ་བོའི་ཞལ་ནས། ཚེ་འདི་ལ་ཞེན་ན་ཆོས་པ་མིན། ། ཁམས་གསུམ་402ལ་ཞེན་ན་ངེས་འབྱུང་མིན། །
བདག་དོན་ལ་ཞེན་ན་བྱང་སེམས་མིན། ། འཛིན་པ་བྱུང་ན་ལྟ་བ་མིན་གསུངས། ། རྗེ་རིན་པོ་ཆེས་རྗེ་བཙུན་འཇམ་པའི་དབྱངས་ཀྱི་ཞལ་གཟིགས་དུས་སུ། གང་ལ་གནས་པ་མེད་པར་ནི། ། སེམས་ཉིད་ནམ་མཁའ་ལྟ་བུར་སྒོམས། ། དེ་ཡི་གྲོགས་རྣམས་ཀུན་ལ་འབད། ། བསེ་རུ་ལྟ་བུར་གནས་པར་བྱ། ། ཞེས་དང་། ཡུལ་གྱི་སྣང་བ་ནམ་མཁའི་མེ་ཏོག་བཞིན། ། སེམས་ཀྱི་འཛིན་པ་བདེ་གཤེགས་སུ་ཡིས་རྙེད། །
དབྱེངས་རིག་གཅིག་པ་མོ་གཤམ་བུ་ཡིས་བསྒྲུབས། ། དེ་འདྲ་དེ་དག་གང་ཡིན་རྒྱལ་བའི་ལམ། ། ཞེས་གསུངས་པ་ལྟར་དབྱེངས་རིག་དབྱེར་མེད་རང་བཞིན་སྟོང་བ་ནམ་མཁའ་ལྟ་བུའི་ངང་ལ་བློས་འཛིན་པ་་་་་་དང་བྲལ་བར་འཇོག་པ་ལ་བརྩོན་པར་བྱའོ། ། ས་སྐྱ་པརྙི་ཏ་ཀུན་དགའ་རྒྱལ་མཚན་རིན་པོ་ཆེའི་ཞལ་ནས། ཕྱག་རྒྱ་ཆེན་པོ་གོམས་པར་བྱ། ། ཡོད་དང་མེད་པ་ལ་སོགས་པ། ། དངོས་པོའི་གནས་་ལུགས་དེ་ལ་མེད། ། བསྒོམ་བྱ་སྒོམ་བྱེད་ལ་སོགས་པ། ། བསྒོམ་པར་བྱ་བ་ཡོད་མ་ཡིན། ། སེམས་ལ་དངོས་པོ་མ་གྲུབ་པའི། །
སེམས་ཀྱི་ངོ་སྤྲོད་ག་ལ་ཡོང་། ། ཚིག་གི་ཡུལ་ལས་འདས་པའི་ཕྱིར། ། བརྗོད་པར་བྱ་བ་ཅི་ཡང་མེད། ། རྣམ་རྟོག་མེད་པའི་ཆོས་རྣམས་ལ། ། སེམས་ཀྱི་རྣམ་གཡེང་གང་ཡང་མེད། ། དམ་པའི་དོན་དུ་དེ་ལྟར་ཡིན། ། ཞེས་དང་། དེ་བཞིན་དུ་རྗེ་བཙུན་གྲགས་པ་རྒྱལ་མཚན་403གྱི་མགུར་ལས། ཆོས་ཐོག་མར་སྐྱེ་བ་མེད་པ་ལ། ། གནས་པ་དང་འགག་པ་ག་ལ་སྲིད། །
སྐྱེ་འགག་མེད་པར་བསམ་པ་ཡི། ། རྣམ་རྟོག་འཕེལ་བས་ཞོག་ལ་ཐོངས། ། གཞོག་ས་རང་ཡང་ཞོག་ལ་ཐོངས། ། འཇོག་པ་རང་ཡང་རྣམ་རྟོག་ཡིན། ། རང་བྱུང་གནས་ལུགས་མ་རྟོགས་ཤིང་། ། འཛིན་མེད་ཀྱི་གདམས་ངག་མ་གོམས་པས། ། ཅི་ལྟར་བྱས་ཀྱང་འཛིན་པར་སོང་། ། འཛིན་མེད་བསམས་ཀྱང་འཛིན་པར་སོང་། ། གསལ་ལམ་འགགས་ཀྱི་བདག་མེད་ཡིན། ། ཟུང་འཇུག་གི་གནས་ལུགས་རྟོགས་པར་ཤོག །
གསུངས། བུ་སྟོན་ཐམས་ཅད་མཁྱེན་པས། བྱས་པའི་ཆོས་ཀྱིས་བློ་འདས་དོན་མི་མཐོང་། ། དོན་དམ་སྤྲོས་བྲལ་བློ་ཡི་ཡུལ་ལས་འདས། ། བློ་འདས་ཕྱག་རྒྱ་ཆེན་པོ་རྟོགས་འདོད་ན། ། ཅི་ཡང་མི་སེམས་རྩེ་གཅིག་གློད་ལ་ཞོག ། ནང་དུ་ཁ་བལྟས་རང་གི་སེམས་ལ་ལྟོས། ། བལྟས་པས་བལྟ་བྱ་ལྟ་བྱེད་གཉིས་དང་བྲལ། ། གསལ་སྟོང་མ་འགག་རིག་པ་རྗེན་པར་འཆར། ། དེ་ལ་མ་ཡེངས་རྩེ་གཅིག་དྲན་པས་ཟུངས། །
དེ་ལྟར་རྒྱུན་དུ་བསྐྱངས་ན་གྲུབ་ཆེན་དང་། ། སངས་རྒྱས་ལ་སོགས་དངོས་གྲུབ་རྣམ་གཉིས་འབྱུང་། ། དུས་གསུམ་སངས་རྒྱས་ཐམས་ཅད་བྱོན་གྱུར་ཀྱང་། ། གདམས་པའི་མཐར་ཐུག་དེ་ལས་མེད་དོ་ཨང་། ། ལུས་ཀྱི་འདུག་སྟངས་མིག་གིས་ལྟ་སྟངས་དང་། ། དབང་པོའི་ཕྱེད་བཅིངས་ལ་སོགས་སྣ་ཚོགས་404པས། ། རིག་པ་ངང་ལ་མི་གནས་བར་དུ་གཅུན། ། ཀློང་དུ་གྱུར་ནས་ཅི་བདེར་འཛད་པར་ཞུ། ། གསུངས། རྗེ་བཙུན་མི་ལ་རས་པའི་ཞལ་ནས།
ནམ་མཁའ་འདི་ལ་དཔེ་ལོངས་ལ མཐའ་དབུས་མེད་པའི་སྒོམ་ཞིག་གྱིས། ། ཉི་ཟླ་གཉིས་ལ་དཔེ་ལོངས་ལ། ། གསལ་འགྲིབ་མེད་པའི་སྒོམ་ཞིག་གྱིས། ། ཞེས་དང་། སེམས་དང་ནམ་མཁའ་ཁྱད་མེད་ན། ། ཆོས་སྐུ་ཀློང་དུ་གྱུར་པ་ཡིན། ། འདི་དང་ཕྱི་མར་ཁྱད་མེད་ན། ། གནས་ལུགས་ཀློང་དུ་གྱུར་པ་ཡིན། ། གསུྂངས། ཡི་དམ་ཕྱག་ན་རྡོ་རྗེས།
མཁའ་ལྟར་དག་པའི་ལྟ་བ་ལ། ། རིག་པའི་ཁྱུང་ལྡིང་ཡན་དུ་ཆུག ། གསེར་གླིང་བསམ་གཏན་སྒོམ་པ་ལ། ། མ་ཡེངས་རྒྱུན་དུ་གནས་པར་མཛོད། ། ཅེས་དང་། མུ་མཐའ་བྲལ་བའི་ལྟ་བ་ལ། ། གདེངས་ཀྱིས་ཆོད་པ་ཤིན་ཏུ་གཅེས། ། བསམ་དུ་མེད་པའི་སྒོམ་པ་ལ། ། དྲན་པས་ཟིན་པ་རབ་ཏུ་གཅེས། ། གསུངས།
མཁས་པའི་དབང་བོ་རྗེ་བཙུན་ཏཱ་ར་ན་ཐའི་མགུར་ལས། སེམས་གསལ་རིག་བདེ་བའི་ཉམས་མྱོང་འདི། ། གནས་ཕྱོགས་ཆ་མེད་པ་མཁའ་ལས་ཡངས། ། དུས་རྟག་ཏུ་འཕོ་འགྱུར་ཡེ་ནས་སངས། ། དོན་ཅང་མེད་མ་ཡིན་བདེ་བར་མྱོང་། ། དེ་རིག་ཀྱང་མྱོང་བྱ་མྱོང་བྱེད་བྲལ། ། གཞན་སྡུག་བསྔལ་དང་ཟུག་རྔུའི་མིང་ཡང་སྟོར། ། ཞེས་དང་། སེམས་རོ་དང་འདྲ་ན་སྒོམ་ཆེན་མིན། ། སེམས་པ་མེད་ཀྱང་ངོ་ཤེས་ཅན། །
ནམ་མཁའ་ལྟ་བུར་405དཔངས་མཐོ་ལ། ། ས་གཞི་ལྟ་བུར་མི་གཡོ་རྒྱ་རེ་ཆེ། ། མར་མེ་ལྟར་གསལ་ལ་ཤེལ་ལྟར་དྭངས། ། ཆུ་ལྟར་ངང་གིས་དལ་བ་ལ། ། ཞེས་དང་། རྗེ་ལྷོ་བྲག་མར་པའི་མགུར་ལས། ཤར་ཆུ་བོ་གངྒཱའི་འགྲམ་དུ་ཕྱིན། ། རྗེ་མི་ཏྲེ་ཆེན་པོའི་བཀའ་དྲིན་གྱིས། ། གཞི་ཆོས་ཉིད་སྐྱེ་བ་མེད་པར་རྟོགས། ། སེམས་སྟོང་བ་ཉིད་ལ་སྦར་ཟིན་བྱས། །
དོན་སྤྲོས་བྲལ་གཉུག་མའི་ངོ་བོ་མཐོང་། ། སྐུ་གསུམ་མ་དང་མངོན་སུམ་མཇལ། ། མི་ཁོ་བོས་སྤྲོས་པ་དེ་ནས་ཆོད། ། གསུངས། མཉམ་མེད་དྭགས་པོ་ལྷ་རྗེའི་ཞལ་སྔ་ནས། དེ་ཡང་སེམས་ཀྱི་ངོ་བོ་མ་བཅོས་མ་བསླད་པ་ རྣམ་པ་གསལ་བ་དག་པ་དུས་ཐམས་ཅད་དུ་རྒྱུན་ཆད་མེད་པ་ཡིན། དེ་ལ་གཉིས་ཏེ། སྣང་བ་ལ་ངེས་པ་དང་། སྣང་ལ་མ་ངེས་པའོ། ། སྟོན་ཁའི་ནམ་མཁའ་ལྟ་བུ་དང་།
སེམས་ཉིད་གཉིས་སུ་མེད་པར་རྟོགས་པས་ཏེ། ཡར་སངས་རྒྱས་ལ་མི་རེ། མར་འཁོར་བ་ལ་མི་དོགས། གཞན་གྱིས་བསྒྱུར་ཡང་མི་འགྱུར་བ་སྟེ། སྣང་ལ་ངེས་པ་ཡིན། མ་ངེས་པ་ནི། ཉམས་མྱོང་ལའང་བཞི་སྟེ། ཞི་གནས་ཀྱི་བདེ་བ་གསལ་བ་མི་རྟོག་པའོ། ། ཉམས་ལ་རེས་ཡོད་རེས་མེད་པ་སྙམ་བྱེད་པ་སྟེ། མི་རྟོག་པས་རྒྱུ་བྱས་ནས་མར་ལ་ལྡོག་པའི་ཉེན་ཡོད།
གཟུགས་ཁམས་དང་གཟུགས་མེད་པ་འགོག་པའི་རྒྱུར་ཡང་འགྲོ་ཉེན་ཡོད། དང་པོ་སློབ་པའི་དུས་སུ་རིག་པ་གསལ་སིང་ངེ་བ་ལ་སློབ། དེ་ཡང་ཤེས་406པ་མ་ཡེངས་པ་ལ་སློབ། དེ་ཡང་རིག་པའི་ངོ་བོ་ལ་ཡང་མ་ཡེངས་པར་བྱ། དེ་ལ་གོམས་ཙ་ན་རང་ལ་ངེས་ཤེས་སྐྱེ་བ་ཡིན། སེམས་ཀྱི་ངོ་བོ་མ་ཤོར་བར་བྱས་ནས། རྣམ་རྟོག་ཅི་ཙམ་ཡང་འཕྲོ་བ་ཡིན། དཔེར་ན་ནམ་མཁའ་རང་བཞིན་གྱིས་རྣམ་པར་དག་པ་ཡིན་ཡང་སྤྲིན་དང་ན་བུན་དང་ཁུག་སྣ་ལ་སོགས་པ་ཅི་ཙམ་ཡང་འོང་བ་ཡིན། དེ་ནམ་མཁའ་རང་ལ་དྭངས་ནས་འགྲོ་བ་དང་འདྲ་སྟེ། དེ་ཡང་རྣམ་རྟོག་གྲོགས་སུ་འགྲོ་བ་བྱ་བ་ཡིན་གསུངས།
རས་ཆུང་རྡོ་རྗེ་གྲགས་པའི་ཞལ་ནས། རས་ཆུང་བ་ལ་ལྟ་བ་མེད།། ལྟ་བ་ནམ་མཁའི་མཐོངས་སུ་ཤོར། ། མཐའ་དབུས་མེད་པར་ཤོར་ཏེ་ཐལ། ། ཤོར་ཀྱང་ཕྱི་རྗེས་བཅད་རི་ཤི ། རས་ཆུང་བ་ལ་སྒོམ་པ་མེད། ། བསྒོམ་པ་མཚོ་མོའི་གཏིང་དུ་ཤོར། ། ཁ་གཏིང་མེད་པར་ཤོར་ཏེ་ཐལ། ། ཤོར་ཀྱང་ཕྱི་རྗེས་བཅད་རི་ཤི ། གསུངས།
མཁས་པ་ཆེན་པོ་ཆོས་ལྡན་རབ་འབྱོར་དབྱངས་ཀྱིས་མཛད་པའི་བྱང་ཆུབ་སེམས་དཔའི་སྤྱོད་པ་བསྡུས་པའི་སྒོན་མེ་རིན་པོ་ཆེའི་ཕྲེང་བ་ལས། རང་སེམས་གདོད་ནས་མ་སྐྱེས་པ། ། སྟོང་བ་ཉིད་ཀྱི་རང་བཞིན་ནོ།། སྟོང་བ་ཉིད་དུ་མི་བསྒོམ་ཏེ།། མི་སྟོང་བར་ཡང་བསྒོམ་མི་བྱ། ། སྟོང་དང་མི་སྟོང་འཛིན་པ་ལ།། ཐ་མལ་པ་ཡི་རྣམ་རྟོག་སྐྱེ། ། སྟོང་བ་ཞེས་བྱ་རྣམ་རྟོག་སྟེ། ། དེས་ན་དེ་ཉིད་སྤང་བར་བྱ། ། འགའ་ཡང་མཐོང་བ་མེད་པ་ནི། །
མཐོང་བའི་མཆོག་ཅེས་407ཡིན་པར་གསུངས། ། ཞེས་དང་། སློབ་དཔོན་ཀཱ་མ་ལ་ཤཱི་ལས་མཛད་པའི་སྒོམ་རིམ་བར་བ་ལས། དེ་ནས་རྩ་བའི་སྙིང་རྗེ་བསྒོམ་པར་བྱས་ནས་བྱང་ཆུབ་ཀྱི་སེམས་བསྒོམ་པར་བྱའོ། ། བྱང་ཆུབ་ཀྱི་སེམས་དེ་ནི་རྣམ་པ་གཉིས་ཏེ། ཀུན་རྫོབ་དང་དོན་དམ་པའོ། ། དེ་ལ་ཀུན་རྫོབ་པ་ནི་སྙིང་རྗེས་སེམས་ཅན་མཐའ་དག་མངོན་པར་འདོན་པར་དམ་བཅས་ནས། འགྲོ་བ་ལ་ཕན་གདགས་པའི་ཕྱིར་སངས་རྒྱས་སུ་གྱུར་ཅིག་སྙམ་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདོད་པའི་རྣམ་པའི་སེམས་དང་པོ་བསྐྱེད་པའོ། ། དེ་ཡང་ཚུལ་ཁྲིམས་ཀྱི་ལེའུ་ལས་བསྟན་པའི་ཆོ་ག་བཞིན་དུ་བྱང་ཆུབ་སེམས་དཔའི་སྡོམ་པ་ལ་གནས་པ་མཁས་པ་ཕ་རོལ་པོ་ལས་སེམས་བསྐྱེད་པར་བྱའོ། ། དེ་ལྟར་ཀུན་རྫོབ་པའི་བྱང་ཆུབ་ཀྱི་སེམས་བསྐྱེད་ནས།
དོན་དམ་པའི་བྱང་ཆུབ་ཀྱི་སེམས་བསྐྱེད་པའི་ཕྱིར་འབད་པར་བྱའོ། ། དོན་དམ་པའི་བྱང་ཆུབ་ཀྱི་སེམས་དེ་ནི་འཇིག་རྟེན་ལས་འདས་པ་སྤྲོས་པ་མཐའ་དག་དང་བྲལ་བ། ཤིན་ཏུ་གསལ་བ། དོན་དམ་པའི་སྤྱོད་ཡུལ་དྲི་མ་མེད་པ། མི་གཡོ་བ། རླུང་མེད་པའི་མར་མེའི་རྒྱུན་ལྟར་མི་གཡོ་བའོ་གསུངས། རྒྱལ་སྲས་ཐོགས་མེད་རིན་པོ་ཆེའི་ཞལ་ནས། སྙིང་ལ་ཞུགས་པའི་དགྲ་བོ་འདི་ནི་ཚེ་འདིའི་སྙན་གྲགས་དོན་གཉེར་ཡིན་གྱེ་དེ་དག་སྤངས་ཕྱིར་དབེན་པའི་གནས་408སུ་རང་སེམས་ཁུགས་ལ་ཡུན་དུ་གོམས་པར་མཛོད། དབེན་པའི་གནས་སུ་ཡུན་རིང་གོམས་ན་སྣང་བ་སེམས་ཀྱི་རོལ་པར་མཐོང་སྟེ་རང་སེམས་ཆོས་སྐུའི་ངང་དུ་གློད་ན་རེ་དོགས་སྤོང་བ་ཉིད་ལ་ཐེ་ཚོམ་མེད། རེ་དོགས་གཉིས་པོ་རྩད་ནས་ཆོད་པ་གང་དེ་འཇིག་རྟེན་འདི་དང་ཕ་རོལ་ཏུའང་སངས་རྒྱས་ཡིན་གྱི་ཕྱི་རོལ་མ་འདྲིས་རང་སེམས་ཉིད་ལ་འདྲི་བར་གྱིས།
ཇི་བཞིན་སྨྲས་པས་རྒྱུན་ཆགས་འདི་ནི་ཐོགས་མེད་ཅེས་བྱས་སྦྱར་བ་ཡིན་གྱིས་གཞན་དག་གིས་ཀྱང་ཚིག་འདིའི་དོན་རྣམས་ཉམས་སུ་ལོངས་་་་་དང་འབྲས་བུ་ཡིད་འོང་འབྱུང་། ཞེས་གསུངས་པ་བཞིན་ཚེ་འདིའི་སྙན་གྲགས་སོགས་འཇིག་རྟེན་ཆོས་བརྒྱད་སྤངས་ནས། དོན་དམ་བྱང་ཆུབ་སེམས་ཀྱི་གནས་ལུགས་ལ་གོམས་པར་བྱས་ན་རིང་བོར་མི་ཐོགས་པར་འབྲས་སུ་སངས་རྒྱས་ཚེ་འདིར་ཐོབ་པར་འགྱུར་རོ། ། སྔོན་ཇོ་བོ་རྗེ་རྒྱ་གར་ཤར་ཕྱོགས་བྷ་དུ་རའི་གྲོང་ན་བཞུགས་དུས་བུད་མེད་གཅེར་བུ་རུས་རྒྱན་ཅན་ཞིག་རེས་ངུ་རེས་དགོད་པ་ཞིག་གཟིགས་ནས། ཡིད་ཀྱིས་གསོལ་བ་བཏབ་པས། ང་རེས་ངུ་རེས་དགོད་པའི་དོན་ཤེས་སམ་གསུངས། མ་འཚལ་ཞུས་པས། སེམས་ཅན་རྣམས་རང་རྒྱུད་ཀྱི་ཡེ་ཤེས་མ་རྟོགས་པར་འཁོར་བའི་སྡུག་བསྔལ་ལ་སྤྱོད་པས་ངུ་བ་ཡིན། རྟོགས་ན་ད་ལྟ་ཉིད་དུ་སངས་རྒྱས་པ་ཡིན་པས་དགོད་པ་ཡིན་་་་་409གསུངས་ནས། རྡོ་རྗེ་རྣལ་འབྱོར་མའི་དབང་ཚེགས་ཆུང་ལ་དོན་ཆེ་བ་བྱེན་རླབས་ཀྱི་ལུགས་བྱ་བ་དབང་བསྐུར་ནས་རྣལ་འབྱོར་མའི་ཞལ་ཇི་ལྟ་བར་གཟིགས།
གདམས་ངག་མ་ལུས་པར་ཞུས་ཞེས་ཆོས་འབྱུང་མཁས་པའི་དགའ་སྟོན་ལས་གསུངས། དེས་ན་མྱུར་དུ་མངོན་པར་རྫོགས་པར་སངས་རྒྱས་པར་འདོད་པའི་་་་་་་་དབང་དང་གདམས་ངག་འདི་འདྲ་བ་ཞུས་ནས་ཉམས་སུ་ལེན་་་་དགོས་ཏེ། མ་ཅིག་ལབ་ཀྱི་སྒོན་མའི་ཞལ་ནས། ཅི་ཡང་ཡིད་ལ་མ་བྱས་ན། ། དམིགས་མེད་ངང་ལ་བཞག་པ་ཡིན། ། ཞེས་དང་། ལུས་ནི་རོ་ཡི་ཚུལ་དུ་བཞག ། བདག་པོ་མེད་པའི་ཚུལ་དུ་བཞག ། སེམས་ཉིད་ནམ་མཁའི་ཚུལ་དུ་བཞག ། མཐའ་དབུས་མེད་པའི་ཚུལ་དུ་བཞག །
མར་མེ་རླུང་གིས་མ་བསྐྱོད་བཞིན། ། གསལ་ལ་མི་རྟོག་ཚུལ་དུ་བཞག ། རྒྱ་མཚོ་རྫི་ཡིས་མ་བསྐྱོད་བཞིན། ། མེར་ལ་དྭངས་པའི་ཚུལ་དུ་བཞག ། གསུངས། སྔོན་རྗེ་མི་ལས་ལུག་རྫི་གཅིག་ལ། གསལ་བྱ་མ་འགག་ལྷུག་པར་ཞོགསྟོང་སང་ངེ་། གསལ་ལ་ཧྲིག་གེ དགའ་ཡལ་ལེ། བྱས་པས་ལུག་རྫི་དེ་གྲོལ་སྐད།
ཕ་དམ་པས་རྫི་བོ་གཅིག་ལ། ལྟ་བ་འདོད་པ་ཟད་པ་ལ་གྱིས། སྒོམ་པ་མ་ཡེངས་པ་ལ་གྱིས། སྤྱོད་པ་མ་བཅོས་པ་ལ་གྱིས། འབྲས་བུ་རེ་དོགས་མེད་པ་ལ་གྱིས་གསུངས་པས། འདོད་པ་ཐམས་ཅད་ཟད་པའི་རྟོགས་ལྡན་འཁྲུལ་ཞིག་410ཅིག་བྱུང་སྐད། དེས་ན་དམ་པ་གོང་མ་རྣམས་ཀྱི་གསུང་འདི་ལྟར་ཉམས་སུ་བླང་བར་བྱའོ། ། དགྱེས་པ་རྡོ་རྗེ་ལས། གང་དུ་ཡིད་ཀྱིས་མ་བསྒོམས་ན། ། འགྲོ་བ་ཐམས་ཅད་བསྒོམ་འགྱུར་ཏེ། །
བསྒོམ་པ་མེད་པའི་སྒོམ་གྱིས་ནི། ། ཐམས་ཅད་ཆོས་ནི་ཡོངས་ཤེས་བྱ། ། ཞེས་དང་། ས་ར་ཧས། སེམས་ནི་ནམ་མཁའ་འདྲ་བར་བཟུང་བྱ་སྟེ། ། ནམ་མཁའི་རང་བཞིན་དུ་ནི་སེམས་ཉིད་བཟུང་། ། ཡིད་དེས་ཡིད་མ་ཡིན་པར་བྱེད་གྱུར་ན། ། དེ་ནི་བླ་མེད་བྱང་ཆུབ་འཐོབ་པར་འགྱུར། ། ཞེས་དང་། སློབ་དཔོན་ཀླུ་སྒྲུབ་ཀྱིས།
དམིགས་པ་མེད་པའི་སེམས་སུ་ནི། ། གནས་པ་བྱང་ཆུབ་ཉིད་ཡིན་ཏེ། ། དེ་ཕྱིར་དམིགས་མེད་སེམས་གོམས་ན། ། བླ་མེད་བྱང་ཆུབ་འཐོབ་པར་འགྱུར། ། ཞེས་དང་། དཔལ་རི་ཁྲོད་ཞབས་ཀྱིས། ཅི་ཡང་མི་སེམས་ཏེ། ཅི་ལ་ཡང་མི་སེམས་པས་ནི་བྱང་ཆུབ་འཐོབ་པར་འགྱུར་རོ། ། གསུངས། ཆོས་ཀྱི་རྒྱལ་པོའི་མདོ་ལས།
ཡང་དག་པའི་བདེན་པའི་གཞུང་རྟོགས་ན། སྡིག་ཏོ་ཀུན་ནི་བྱང་ངོ་། ། ཞེས་དང་། ལང་གར་གཤེགས་པ་ལས། འགྲོ་བ་གང་གིས་སེམས་མཐོང་ན། ། དུཿ ཁ་ཀུན་ལས་ཐར་བར་འགྱུར། ། ཞེས་དང་། བསམ་གཏན་གྱི་སྒོའི་མདོ་ལས། ཕྱི་རོལ་གྱི་མཚན་མས་གྲུབ་པར་བྱེད་པ་ནི།
བསྐལ་པ་གྲངས་མེད་པས་ཀྱང་འཐོབ་པར་མི་བྱེད་དོ། ། ནང་གི་སེམས་ཀྱི་ཚོར་བའི་ངོ་བོ་ཉིད་རིག་ན་ཡུད་ཙམ་གྱིས་411སངས་རྒྱའོ། ། ཞེས་དང་། གཙུག་ཏོར་གྱི་མདོ་ལས། ཆོས་ཐམས་ཅད་མཚན་མ་མེད་པའི་ཡེ་ཤེས་བདེ་བ་ལ་གནས་པ་དེ་ནི། ལུས་འདི་བོར་ནས་བླ་ན་མེད་པའི་བྱང་ཆུབ་དྲན་པ་དང་ལྡན་པར་་་་་འགྱུར་ཏེ། ལུས་སེམས་བྲལ་མ་ཐག་བྱ་སྐོགས་པ་ནས་འབྱུང་བ་བཞིན། ཡང་རབ་ཀྱི་ལུས་ལ་བླ་ན་མེད་པའི་བྱང་ཆུབ་འཐོབ་སྟེ། ཡིད་ཀྱི་ལུས་ཐོབ་ནས་འགྲོ་བ་དང་འོང་བ་མེད་དོ། ། ཞེས་དང་།
ཆོས་ཡང་དག་པར་སྡུད་པའི་མདོ་ལས། སེམས་མཉམ་པར་བཞག་ན་ཡང་དག་པ་ཇི་ལྟ་བ་བཞིན་ཤེས་པར་འགྱུར་རོ་ཞེས་་་་་གསུངས། ཕ་དམ་པའི་ཞལ་ནས། བླ་མ་དཀོན་མཆོག་སྤྱི་བོར་དྲན་པར་གྱིས་ལ་མོས་གུས་ཀྱིས་གསོལ་བ་ཐོབས་དང་། ཆོས་ཉིད་ཀྱི་ནམ་མཁའ་མཐའ་ནས་ལངས་ཏེ་མཆིའོ། ། ཡི་དམ་མཁའ་འགྲོ་སྙིང་གི་དཀྱིལ་དུ་སྒོམས་ལ། གསང་སྔགས་ཟབ་མོའི་བཟླས་བརྗོད་ཉམས་སུ་ལོངས་ཤིག འོད་གསལ་གྱི་ཉི་མ་མཐའ་ནས་འཆར་ཏེ་མཆིའོ། ། དུས་གསུམ་གྱི་སངས་རྒྱས་རང་གི་སེམས་སུ་བློས་ཐག་ཆོད་ལ། ཆོས་ཉིད་ཟབ་མོའི་དོན་ལ་ལྟོས་ཤིག
ཡེ་ཤེས་ཀྱི་འོད་ཟེར་ཡོངས་ལ་ཁྱབ་སྟེ་མཆིའོ་གསུངས། ཡང་ཆོས་ལ་བཟོད་པ་མ་ཐོབ་ཀྱི་བར་དུ། ལས་རྒྱུ་འབྲས་ཁྱད་དུ་མ་གསོད་ཅིག གང་ལ་བདག་མེད་པར་མ་རྟོགས་ཀྱི་བར་དུ། རང་སེམས་གཉེན་པོ་དང་མ་འབྲལ་ཞིག སེམས་ཉིད་ནམ་མཁའ་412དང་དབྱེར་མེད་མ་འདྲེས་ཀྱི་བར་དུ། ཐེག་པ་རང་ས་ན་བདེན་པས། ཆོས་ལ་ཕྱོགས་རིས་མ་བྱེད་ཅིག་གསུངས་པ་ལྟར་ལག་ལེན་ལ་གང་ཐེབས་གྱིས་ཤིག་ཨང་། ཆོས་དབྱེངས་མཛོད་ལས། དཀར་དམར་ཡུལ་དུ་སྣང་བའི་རྣམ་པ་ལ། །
དབང་པོ་མི་བསྡུ་མིག་ཀྱང་མི་འགུལ་བས། ། བདག་ལ་མི་བསམ་གཞན་ལ་མི་རྟོགས་པར། ། ཕྱམ་ཕྱམ་ཡངས་པ་ཆེན་པོ་ངང་གིས་ཞོག ། རྒྱ་བསྐྱེད་དཔངས་བསྟོད་སྤྲོ་བསྡུ་བྲལ་བའི་སེམས། ། ཀུན་མཉམ་རང་བྱུང་ཡེ་ཤེས་དགོངས་པ་ལ། ། ཕྱི་ནང་བར་མེད་ནམ་མཁའ་འདྲེས་པའི་ཉམས། ། བདེ་གསལ་སྤྲོས་དང་བྲལ་བའི་ཏིང་འཛིན་འཆར། ། གསུངས། ཕར་ཕྱིན་བདུན་བརྒྱ་པ་ལས། དེ་བཞིན་གཤེགས་པ་ལ་བལྟ་བར་འདོད་ན།
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་མི་སྒོམ་པའི་ཚུལ་གྱིས་བསྒོམ་པར་བྱའོ། ། ཞེས་དང་། བསམ་པ་རྣམ་པར་དག་པའི་མདོ་ལས། ནམ་མཁའ་མ་བསྒྲིབ་ན་གསལ་ལོ། ། ཆུ་མ་བསྙོག་ན་དྭངས་སོ། ། སེམས་མ་བཅོས་ན་བདེའོ་གསུངས། ཉི་མ་རབ་ཏུ་སྣང་བའི་མདོ་ལས། བཀའ་སྩལ་བ། རྣལ་འབྱོར་གང་ཞེ་ན། སེམས་རང་བཞིན་གྱི་འོད་གསལ་བ།
མ་བཅོས་པ མ་བསླད་པ། རྣལ་མ་དེ་ལ་བྱའོ། ། སྤྱོད་པ་ཞེས་བགྱི་བ་གང་ཞེ་ན། དེ་ལྟར་མ་ནོར་བར་ཉམས་སུ་ལེན་པ་ལ་བྱའོ། ། ཞེས་དང་། ཕལ་པོ་ཆེ་ལས། འདུ་ཤེས་ཀྱི་འཛིན་པ་དང་བྲལ་བ་ལ་ནི་ཐམས་ཅད་413མཨོ་པའི་རང་བྱུང་གི་ཡེ་ཤེས་ཐོགས་པ་མེད་པར་འབྱུང་ངོ་་་་་་གསུངས། ཏིང་ངེ་འཛིན་དམ་པའི་མདོ་ལས། སེམས་ཏིང་ངེ་འཛིན་ལ་གནས་ན། ཕྱོགས་བཅུའི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་ཉི་མ་དང་།
ཟླ་བ་དང་། སྐར་མ་དང་། འབབ་ཆུ་དང་། གཙང་བོ་དང་། རྒྱ་མཚོ་དང་། རི་དང་། ཚལ་དང་། ཀླུང་དང་། ལུང་བ་དག་ཀྱང་སྐྱུ་རུ་རའི་འབྲས་བུ་ལག་མཐིལ་དུ་བཞག་པ་བཞིན་མཐོང་བར་འགྱུར་རོ། ། བསམ་གཏན་གྱི་ཏིང་ངེ་འཛིན་ལ་གནས་ན་ཛུ་འཕྲུལ་གྱི་ཕྱོགས་བཅུའི་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་དུ་ཡང་ཕྱིན་ཞིང་།
ཕྱོགས་བཅུའི་འཇིག་རྟེན་གྱི་ཁམས་ཀྱི་རླུང་དང་། མེ་དང་། ཆུ་དང་། ས་དང་། ཉི་མ་དང་། ཟླ་བ་དང་། སྐར་མ་དང་། གཟའ་དང་། རི་བོ་དང་། ཚལ་དང་།
ཤིང་དང་། ལྷའི་ཕོ་བྲང་དང་། ཀླུའི་ཕོ་བྲང་སྤྲུལ་ནུས་ཏེ། དེ་བས་ན་བསམ་གཏན་གྱི་ནུས་པ་ནི་བསམ་གྱིས་མི་ཁྱབ་པར་རིག་པར་བྱའོ། ། ཞེས་དང་། ཏིང་འཛིན་རྒྱལ་པོ་ལས། རྡུལ་བྲལ་ཏིང་འཛིན་སྟོང་བའི་རིག་འདི་ནི། ། བྱང་ཆུབ་སེམ། ས་དཔའི་དགའ་བ་རྟོགས་བྱེད་པ། ། དེས་ནི་སངས་རྒྱས་ཡེ་ཤེས་མྱུར་དུ་ཐོབ། །
གསུངས། རྗེ་རྒོད་ཚང་པས་གཤེགས་ཁར། ང་ནམ་མཁའ་ལྟ་བུའི་སེམས་ལ་སྐྱེ་འཆི་མེད། ནམ་མཁའ་ལྟ་བུའི་སེམས་ལ་མཐའ་དབུས་མེད། ནམ་མཁའ་414ལྟ་བུའི་སེམས་ལ་བཅིངས་གྲོལ་མེད། ནམ་མཁའ་ལྟ་བུའི་སེམས་ལ་མཐོ་དམན་མེད། ཅེས་གསུངས་ནས་སེམས་ཉིད་རང་བཞིན་གྱི་འོད་གསལ་བ་ཆོས་སྐུ་ནམ་མཁའ་ལྟ་བུའི་ངང་ལ་མཉམ་པར་བཞག་ནས་གཤེགས་སོ། ། ངེད་རྣམས་ཀྱིས་ཀྱང་འཆི་ཁར་དེ་བཞིན་བྱ་དགོས་སོ། ། བླ་མ་དགེ་བའི་བཤེས་གཉེན་མཚན་ཉིད་དང་ལྡན་པ་ཞིག་གིས། སེམས་ཀྱི་ངོ་བོ་གཅེར་མཐོང་མཛུབ་ཚུགས་སུ་ངོ་སྤྲད་ནས་དེ་ཉིད་བསྒོམས་ན།
གཞུང་ལུགས་ཀྱི་སྦྱངས་པ་མ་བགྱིས་ཀྱང་ས་ལམ་གྱི་རྟོགས་པ་ཤུགས་ཀྱིས་འཆར་བ་འབྱུང་སྟེ། འགྲོ་མགོན་ཕག་མོ་གྲུ་པའི་ཞལ་ནས། རྟོགས་པ་གཤའ་མ་སྐྱེས་གྱུར་ན། ། སྐྱེས་བུ་གསུམ་གྱི་རིམ་པ་འདི། ། སྦྱངས་པའི་འབད་རྩོལ་མི་དགོས་པར། ། ངོ་བོ་ཉིད་ཀྱིས་ཤུགས་ལས་འབྱུང་། ། གསུངས། ། གཞན་ཡང་ཁོང་གི་ཞལ་ནས། སྒྲུབ་རྒྱུན་ཆད་མེད་མཛད་ན། སྣང་བ་སློབ་དཔོན་དུ་ཤར་ནས་འོང་།
སྣང་སྲིད་མ་ལུས་ཐམས་ཅད་ཀྱང་། བདེ་ཆེན་གྱེ་ངང་དུ་རྟོགས་ནས་མཆི། ཞེས་དང་། རྣམ་རྟོག་གི་རང་བཞིན་གོ་ཙ་ན།། མཁའ་ལ་འཕུར་བའི་བྱ་རྗེས་དེ། ། རྒོད་པོ་རྣམས་ཀྱིས་མི་དཔྱོད་ལྟར། ། ཐ་སྙད་ཀྱི་འདོད་འདུན་ཞིག་ནས་འགྲོ། ། གསུངས། རྗེ་བཙུན་གྲོལ་མཆོག་པའི་ཁྲིད་བརྒྱ་ལས། སེམས་རང་ལུགས་སུ་ལྷོད་བཞག་པས།
རྟོགས་པ་རང་སར་ཉལ་ཞི་གནས་ངོས་བཟུང་མེད་415པའི་ཤེས་པ་གསལ་སིང་ངེ་། རང་རིག་རང་གསལ་དུ་རྗེན་ནེ་བ་དེ་ལ། སངས་རྒྱས་ཀྱི་དགོངས་པ་ཟེར་བ་ཡིན། སེམས་ཅན་གྱི་སེམས་ཀྱི་མཚན་ཉིད་ཟེར་བ་ཡིན། དངོས་པོའི་གནས་ལུགས་ཟེར་བ་ཡིན། རང་གི་སེམས་བྱ་བ་ངོས་བཟུང་མེད་པའི་ཤེས་པ་གསལ་སིང་ངེ་བ་འདི་ཡིན་མོད། བླ་མས་དེ་ངོ་སྤྲད་པ་ཡིན། སློབ་མས་དེ་ཤེས་པར་བྱེད་པ་ཡིན། དེ་ལྟར་ངོ་ཤེས་པ་ལ་ད་སེམས་ངོ་ཤེས་པ་ཟེར་བ་ཡིན། སངས་རྒྱས་མཁན།
འཁོར་བར་འཁྱམས་མཁན། དགའ་བ་དང་མི་དགའ་བ། མདོར་ན་སྲིད་དང་ཞི་བའི་ཆོས་ཀྱི་བྱེད་མཁན་ཐམས་ཅད་འདི་ཡིན། སྔར་རྟོག་པས་བསྒྲིབས་ནས་ངོ་མ་ཤེས་པ་ཡིན། ད་ལྟ་རྣམ་རྟོག་རྒྱུན་ཆད་པས་ངོ་ཤེས་པ་ཡིན་ནོ། ། སེམས་དེ་ལ་ངོས་བཟུང་ཅི་ཡང་མེད་པ་སེམས་ཀྱི་རང་བཞིན་ཡིན། མེད་བཞིན་ས་ལེ་ཝལ་ལེ་བ་དེ་སེམས་ཀྱི་མཚན་ཉིད་ཡིན། སྟོང་གསལ་རིག་པའི་ངོ་བོ་སིང་ངེ་ཡེ་རེ་བ་དེ་ངོ་བོ་ཡིན་ནོ། ། དེ་ལ་ངོ་ཤེས་པ་ཞིག་མཛོད། སེམས་ཉིད་ལྷན་ཅིག་སྐྱེས་པར་ངོ་སྤྲད་པའོ་གསུངས།
སྔོན་གཙང་སྤྱོན་ཧེ་རུ་གས་བོན་པོ་རྡོ་རྗེ་སྙིང་བོ་ལ། སེམས་འཚོལ་གྱི་ཁྲིད་བཏབ་ནས་དུས་ལ་བབས་པ་དང་། ངོ་སྤྲོད་དུ་མགུར་འདི་གསུངས་སོ། ། སེམས་འཚོལ་སྐྱེས་བུ་རྡོ་རྗེ་སྙིང་བོ་ཉོན། ། འཚོལ་མཁན་དེ་ཀ་སེམས་དེ་ཡིན་པའི་ཕྱིར། ། གཞན་དུ་བཙལ་བས་རྙེད་པར་ག་ལ་འགྱུར། ། 416རལ་གྲི་རྣོ་ཡང་རང་གིས་རང་མི་ཆོད། ། མིག་དབང་གསལ་ཀྱང་རང་གིས་རང་མི་མཐོང་། ། ཆུས་འཁྱེར་ཁ་སྐོམ་ཆུ་ཉིད་འཚོལ་བ་དང་། ། ནམ་མཁའི་མདུད་པ་གྲོལ་བའི་ངལ་དུབ་དང་། །
མོ་གཤམ་བུ་ཤིའི་མྱ་ངན་མ་བྱེད་ཅིག ། མ་སྟོར་སེམས་ཉིད་གཞན་དུ་འཚོལ་བ་ལྟར། ། རྫོགས་པའི་སངས་རྒྱས་སེམས་ལས་གཞན་ན་མེད། ། དེས་ན་རང་གིས་རང་ལ་ཡིད་ཆེས་མཛོད། ། རང་གི་སེམས་ཀྱི་གནས་ལུགས་གླུ་འདིར་ཉོན། ། ཀུན་གཞི་སྐྱེ་མེད་རང་གི་སེམས་ཉིད་འདི། ། དང་པོ་རྒྱུ་མེད་རྒྱུ་ཡིས་སྟོང་གིན་གདའ། ། ཐ་མ་འགོག་མེད་ངོ་བོས་སྟོང་གིན་གདའ། ། འཁོར་འདས་ཕྱོགས་རིས་མཐའ་དག་བྲལ་གྱིན་གདའ། ། དངོས་པོ་མེད་པའི་མཚན་མ་ཁ་དོག་བྲལ། །
གཅིག་ཏུ་མ་གྲུབ་དུ་མར་སྣང་གིན་གདའ། ། ཚིག་དང་བྲལ་ཡང་ཚིག་ཏུ་བརྗོད་ཀྱིན་གདའ། ། རྩོལ་བས་བཙལ་ཚེ་གབ་ནས་སྡོད་ཀྱིན་གདའ། ། གློད་ནས་བཞག་ཚེ་རང་ཞལ་སྟོན་གྱིན་གདའ། ། ཞེས་གསུངས་པས། བོན་པོ་སེམས་ངོ་འཕྲོད་དེ་ཆོས་པར་གྱུར་ཏོ། ། གསང་འདུས་རིམ་ལྔ་ལས། སེམས་དང་སེམས་བྱུང་སྤྲོས་པ་ཀུན། ། ཉེ་བར་ཞི་བ་དེ་ཡི་ཚེ། ། འོད་གསལ་བ་ཡི་ཡེ་ཤེས་ནི། །
མི་རྟོག་མཐའ་དབུས་མེད་པར་འཆར། ། གསུངས། རྗེ་བཙུན་སྐལ་ལྡན་རྒྱ་མཚོའི་མགུར་ལས། རྗེ་ན་རོ་མི་ཏྲིའི་བཞེད་པ་གང་། ། དཔལ་མར་མི་ཡབ་སྲས་ཐུགས་དམ་མཐིལ། ། སེམས་མི་417རྟོག་ཁྱབ་གདལ་ཆེན་པོའི་ངང་། ། དུས་རྒྱུན་དུ་འཇོག་ལ་ཕྱག་ཆེན་ཟེར། ། གསུངས། སློབ་དཔོན་སེང་གེ་བཟང་བོའི་ཞལ་སྔ་ནས། ཀྱེ་མ་གཞུང་ལུགས་སྣ་ཚོགས་ཀྱིས། །
དུབ་པ་དག་གིས་ངལ་གསོའི་གནས། ། ཤེས་རབ་ཕ་རོལ་ཕྱིན་པའི་ལུགས། ། རིང་མོ་ཞིག་ནས་མཐོང་བ་ཡིན། ། ཞེས་དང་། སངས་རྒྱས་གཉིས་པ་ཇོ་བོ་རྗེས། འཁོར་བ་ལ་ཡིད་འབྱུང་བའི་གླུ་ལས། བླ་མའི་གདམས་ངག་ཅེས་བྱ་བདུད་རྩིའི་རོ། ། གང་གིས་མཉམ་པར་འཇོག་པ་དེ་ཙམ་ཞིག ། ཡོངས་སུ་བཙལ་གྱིས་གཞུང་མང་ཅི་ཞིག་དགོས། ། ཐམས་ཅད་ཡིད་ནི་འཁྲུལ་བར་བྱེད་པའི་རྒྱུ། །
ཞེས་དང་། ཚེ་འདི་ཡུན་ཐུང་ཤེས་བྱའི་རྣམ་པ་མང་། ། ཚེ་ཡི་ཚད་ཀྱང་ཅི་ཙམ་མི་ཤེས་པས། ། ངང་བས་ཆུ་ལས་འོ་མ་ལེན་པ་ལྟར། ། རང་གི་འདོད་པ་དང་དུ་བླང་བར་བྱ། ། ཞེས་དང་། ཡང་། ཚེ་ཐུང་ནད་མང་ལོངས་སྤྱོད་དམན། ། དུས་ངན་སྙིགས་མ་བར་ཆད་མང་། ། ཡུན་རིང་སྡོད་པའི་མཐུ་མེད་པས། །
སྙིང་བོ་མྱུར་དུ་བསྡུ་བར་རིགས། ། ལྷོ་བྲག་མར་་པའི་ཞལ་ནས། དེང་དུས་བསྟན་པའི་སྙིགས་མ་ལ། ། ཚེ་ལ་ལོངས་མེད་རྐྱེན་མང་བས། ། ཤེས་བྱའི་གཤིས་ལ་མ་འཆོར་བར། ། སྒྲུབ་པ་ཉམས་སུ་ལོངས་ཤིག་གསུངས། ། རྗེ་བཙུན་མི་ལ་རས་པས མང་བོ་བསླབ་ལས་དོན་ཐོག་ཏུ། ། དར་ཅིག་བཞག་པ་ཕན་ཞེས་གསུངས། ། དེ་བཞིན་དུ་མཁས་གྲུབ་མང་བོས་གསུངས་པ་རྣམས་418སེམས་ལ་བཞག་ནས། ཚེགས་ཆུང་དོན་ཆེ།
གཅིག་ཤེས་ཀུན་གྲོལ་གནད་ཀྱི་གདམས་ངག་སེམས་ངོ་སྐྱོང་བ་ལ་འབད་པར་བྱའོ། ། ཡང་མ་ཅིག་གི་ཞལ་ནས། ནམ་མཁའ་ལ་དཔེ་བྱས་པས་ལྟ་བ་ལ་ཕྱོགས་རིས་མི་གདའ། བར་སྣང་ལ་དཔེ་བྱས་པས་བསྒོམ་པ་ལ་ངོས་བཟུང་མི་གདའ། བུ་ཆུང་ལ་དཔེ་བྱས་པས་སྤྱོད་པ་ལ་ཏིག་གཏད་མི་གདའ། ཞེས་གསུངས་སོ། ། ཀུན་མཁྱེན་ཀློང་ཆེན་རབ་འབྱམས་པས་མཛད་པའི་ཆོས་དབྱིངས་མཛོད་ཀྱི་འགྲེལ་བ་ལུང་གི་གཏེར་མཛོད་ལས། མདོར་ན་རྩ་རླུང་ཐིག་ལེའི་ཐབས་སམ། གཞན་ཡང་རུང་སྟེ་སེམས་སྤྲོ་བ་དང་གནས་པ་ལ་སོགས་པའི་་་་་་ཐབས་ཅི་བྱེད་ཀྱང་། རིག་པ་གསལ་དག་ཤེལ་གོང་འདྲ་བ་བློ་བྲལ་རྗེན་ལ་བུད་ནས།
ལྟ་སྒོམ་དང་གཉེན་པོ་མེད་པ་དེ་ཆོས་སྐུ་ཟང་ཐལ་ཆེན་པོར་ངོ་སྤྲོད་དོ། ། འདི་ལ་གསལ་ཉམས་དང་ཕྱེད་དགོས་ཏེ། གསལ་ཉམས་ནི་གནས་ཆ་ས་ལེ་བ་ཡིན་ལ། ཆོས་སྐུ་ནི་གསལ་རིག་གནས་ཆ་དང་བྲལ་བ་སྟེ། སྣང་སྟོང་གསལ་བ་དེ། མི་རྟོག་པ་ལ་སོགས་པ་དང་མ་འདྲེས་པར་རིག་གེ་རྗེན་ནེ་བ་དེ་་་་་་་ཡིན་པས། ཟང་ཐལ་མ་ཐལ་དང་། རིག་ཆ་དང་གནས་ཆའི་ཁྱད་ཡོད་པས་འཛོལ་ས་མེད་དོ། ། ཞེས་གསུངས་སོ། ། ཡང་དེ་ཉིད་ལས།
རོ་སྟོད་སེར་བྱས་ལྟ་སྟོངས་ཕྱལ་བྱས། མིག་ཀྱང་ཕར་འཕྲུལ་ཚུར་འཕྲུལ་བར་སྣང་གི་དབྱིངས་དང་ཐག་རིང་བོར་་་་་་་་419གཏད་པས། རིག་པ་རྒྱ་བསྐྱེད། སྒོ་ལྔ་རང་ཡན་དུ་འཕྱོར་བཅུག་ནས་བསྒོམས་པས། ཕྱི་ནང་བར་མེད་དུ་ཕྱལ་སོང་ནས། ལུས་དང་ནམ་མཁའ་འདྲེས་པའི་ཉམས་དང་། བདེ་གསལ་མི་རྟོག་པ་ཟང་ཐལ་ཆེན་པོའི་ཉམས་དང་། རིག་པ་ཟང་ཐལ་ཆེན་པོའི་ཉམས་འཆར་ཏེ། སྣང་བ་ཐམས་ཅད་སང་སེང་ཁྲལ་ཁྲོལ་ཟང་ཐལ་བ་སྙམ་པ་དང་། ཤེས་པ་ཟང་ཐལ་རྗེས་མེད་ཕྱལ་ཕྱལ་བ་སྙམ་པ་དང་།
ཐམས་ཅད་ཟང་ཐལ་རྒྱ་གྲོལ་སྟོང་བར་ཐག་ཆོད་ནས། ཅི་ཡང་མེད་པའི་ངང་ཅི་ཡང་འཆར་སྙམ་པ་དང་། ཇི་ལྟར་བརྟགས་ཤིང་བསམས་ཀྱང་རྣམ་རྟོག་བཙལ་གྱིས་མ་རྙེད་པར་ང་སྐྱེ་མི་སྲིད། སྔར་ཡང་སྐྱེས་པ་མི་འདུག ད་ལྟ་རྟོགས་པ་སུ་ལ་ང་མི་འདུག་པར། རྣམ་རྟོག་མང་ཟེར་བ་ཅི་ཡིན་ན་ཨང་སྙམ་པ་ལ་སོགས་པ། ཟང་ཐལ་གྱི་ཉམས་བརྗོད་ལས་འདས་པ་འཆར་རོ། ། གསུངས་པ་ལྟར་བསྒོམས་ན་ལྟ་བ་ལ་བོགས་ཐོན་པར་འགྱུར་རོ། ། མཁྱེན་བརྩེ་རིན་པོ་ཆེས་མཛད་པའི་ཁྲིད་ཡིག་དྲན་པ་ཉེར་བཞག་ལས། འདི་ལྟར་ཕྱི་ཡུལ་ལྔའི་སྣང་བ་ཐམས་ཅད་ནི་མེད་བཞིན་འཁྲུལ་ངོ་ལ་སྣང་བས་རྨི་ལམ་ལྟ་བུ།
རྒྱུ་རྐྱེན་རྟེན་འབྲེལ་འཚོགས་པ་ལས་གློ་བུར་དུ་སྣང་བས་སྒྱུ་མ་ལྟ་བུ། མེད་པ་ཡོད་པར་སྣང་བས་མིག་ཡོར་ལྟ་བུ། སྣང་བཞིན་དུ་བདེན་པར་མ་གྲུབ་པས་སྨིག་རྒྱུ་ལྟ་བུ། ཕྱི་ནང་གང་ལའང་སྣང་བས་བྲག་ཆ་ལྟ་བུ། 420རྟེན་དང་བརྟེན་པར་མེད་པས་དྲི་ཟའི་གྲོང་ཁྱེར་ལྟ་བུ། སྣང་ལ་རང་བཞིན་མེད་པས་གཟུགས་བརྙན་གྱི་སྣང་བ་ལྟ་བུ། མེད་སྣང་ཅིར་ཡང་ཤར་བས་སྤྲུལ་བའི་གྲོང་ཁྱེར་ལྟ་བུ་སྟེ། དངོས་པོ་མེད་པའི་སྟོང་གཟུགས་སྒྱུ་མའི་དཔེ་བརྒྱད་དུ་བལྟས་པས་ཡུལ་སྣང་བ་ཛུན་པའི་རང་བཞིན་དུ་གོ་ལ། དེ་ལྟར་སྣང་བའི་མཁན་པོ་ཡུལ་ཅན་སེམས་ཀྱི་གཤིས་ལུགས་ལ་བརྟགས་པས། ཡུལ་སྣང་མ་འགགས་ལ།
ཡུལ་གྱེ་འཛིན་རྟོག་ནི། ཆོས་ཉིད་སྟོང་གསལ་ནམ་མཁའ་ལྟ་བུར་རྟོགས་པའི་ངང་དུ་འཇོག་པ་ནི། ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། ཞེས་གསུངས་པ་ལྟར་ཉམས་སུ་བླང་བར་བྱའོ། ། རྗེ་རང་རིག་རས་པའི་ཞལ་ནས། གནས་ཆེན་གངས་དཀར་གྱེ་རྒྱལ་པོ་ཏེ་སེར་སླེབས་སྐབས། རིག་པ་སྤྲིན་ཐག་ཆོད་པ་ལྟ་བུ། གཏིང་གསལ་བ། གུ་ཡངས་འཆིང་གྲོལ་མེད་པ། རིག་པ་ཕྱི་ནང་མེད་པར་ཟང་ཐལ་བ།
སྣང་བ་ཅིར་ཡང་མ་འགག་པ། ཅི་སྣང་གང་ཤར་གང་འབྱུང་ཐམས་ཅད་རིག་ཐོག་ན་གསལ་སིང་ངེ་། ཕྱོགས་དང་མཐའ་ཐམས་ཅད་དང་བྲལ་བ། ཅི་ཙམ་མ་འགག་པར་ཤར་བ། དེ་ཙམ་གྱི་གསལ་ཆ་ཆེ་བ། ཤར་རི་ཤར་ཚད་རང་གསལ་འོད་གསལ་ཆེན་པོ་འབའ་ཞིག་ཏུ་གོ ། སྔར་གྱེ་རྣམ་རྟོག་འོག་འགྱུ་རྒྱུན་ཆད་མེད་པ་དེ་ཀ་རང་གི་རིག་པ་རྒྱུན་་་་འཆད་པ་མེད་པར་གོ་ཞིང་། སྔར་གྱི་གོ་བ་ཚོ་དང་མི་འདྲ་བའི་421ཡིད་ཆེས་ཀྱི་ཤེས་པ་གཏིང་ནས་གྲོལ་བས་རྣམ་རྟོག་ཕྲ་རགས་་་་་་དང་། བཟང་ངན་གྱི་མིང་མེད་པ། ཅིར་སྣང་གང་ཤར་ཐམས་ཅད་ཀྱི་ཕན་གནོད་མེད་ཅིང་རེ་དོགས་དང་བྲལ་བ།
ཤར་མ་ཤར་ཁྱད་མེད་ཀྱང་སྣ་ཚོགས་སུ་འཆར་བཞིན་འགྱུས་བཞིན་དུ་གསལ་བ། ཁ་ཡེངས་མིག་ཡེངས་དང་མཆོངས་རྒྱུག་བྱས་བཞིན་དུ་གུ་ཡངས་པ། བསྒོམ་ཡོད་དང་མེད་དང་མིན་དང་ཡིན་གྱི་གླེང་བརྗོད་ཐམས་ཅད་ཧྲུལ་གྱིས་ཞིག བྱེད་རྒྱུ་ཐམས་ཅད་སིང་གིས་ཟད་པའི་བརྗོད་བྲལ་རང་བྱུང་གི་རིག་པ་རྒྱུན་ཆད་མེད་པ། ཐུན་དང་ཐུན་མཚམས་མི་དགོས་པས་རང་ལ་ཡིད་གཏིང་ནས་ཆེས་་་་པའི་ཉམས་ཤིག་ཤར། ཞེས་གསུངས། དེ་ལྟ་བུའི་ཉམས་རྟོགས་ཁྱད་པར་ཅན་དང་ལྡན་པའི་རིག་འཛིན་རྣལ་འབྱོར་པ་ཞིག་བྱ་དགོས་པས་ཉམས་ལེན་ལ་བརྩོན་པར་གྱིས་ཤིག ཀུན་མཁྱེན་ཀློང་ཆེན་པས། བོགས་འབྱིན་ནམ་མཁའ་དྭངས་ཤིང་སྤྲིན་མེད་ཚེ། ། ཉི་མར་རྒྱབ་ཕྱོགས་མཁའ་ལ་རབ་བལྟས་པས། །
སྟོང་གསལ་ཤེས་པ་སྤྲོས་དང་བྲལ་བར་འཆར། ། ཞེས་དང་། སྡུད་པ་ལས། དོན་འདི་གང་ཡིན་ནམ་མཁའ་ལ་བརྟག་པར་གྱིས། ཞེས་དང་། བདེ་མཆོག་བསམ་གྱིས་མི་ཁྱབ་པའི་རྒྱུད་ལས། མདུན་གྱི་ནམ་མཁའ་དེ་ཉིད་ལ། ། དབང་པོ་གཏད་ལ་ཅོག་གེ་བཞག ། གསལ་ལ་མི་རྟག་ཡེ་ཤེས་དག ། ད་ལྟ་ཉིད་དུ་འཆར་བར་འགྱུར། །
ས་ར་422ཧས། བར་སྣང་ལ་ནི་ཡིད་དང་རླུང་དང་མིག ། དུས་གཅིག་ཏུ་ནི་ཡང་དག་ལེགས་སྦྱར་ན། ། རྒྱལ་པོའི་ཡོན་ཏན་རིན་ཆེན་ངེས་པར་སྐྱེ། ། ཞེས་དང་། སྣ་ཚོགས་རྣམ་རྟོག་སྤངས་ཤིང་མི་སེམས་པར ། གལ་ཏེ་མིག་གིས་ནམ་མཁར་ཕྱེ་བྱས་ན། ། ཕྱོགས་བཅུའི་ལམ་རྣམས་ཉིད་ནི་རྣམ་པར་ཤེས། ། རྣལ་འབྱོར་དབང་ཕྱུག་མཐའ་དག་འདི་ལས་ཐོབ། ། ཞེས་དང་།
སེམས་ནི་ནམ་མཁའ་འདྲ་བར་བཟུང་བྱ་སྟེ། ། ནམ་མཁའི་རང་བཞིན་ཉིད་དུའང་སེམས་བཟུང་བྱ། ། ཞེས་དང་། ཀུན་བྱེད་ལས། དོན་འདི་ངེས་པར་རྟོགས་འདོད་ན། ། དཔེ་ནི་ནམ་མཁའ་དག་ལ་དྲིས། ། ཞེས་པ་དང་། ཡུམ་བར་པ་ལས། ཤེས་རབ་ཀྱི་ཕ་རོལ་ཏུ་ཕྱིན་པ་རྣལ་འབྱོར་དུ་བྱེད་པ་ནི་ནམ་མཁའ་རྣལ་འབྱོར་དུ་བྱེད་པ་ཡིན་ནོ་ཞེས་དང་། རིག་འཛིན་ཤྲཱི་སིརྙའི་ཞལ་ནས།

སངས་རྒྱས་དང་སེམས་ཅན་གྱི་ཁྱད་པར་ནི། རིག་པ་རྒྱ་ཆེ་ཆུང་གཉིས་ལས་མེད། སེམས་ཅན་གྱི་རིག་པ་དུམ་བུར་གནས། སངས་རྒྱས་ཀྱི་ཐུགས་ཁྱབ་གདལ་དུ་གནས་པས་ནམ་མཁའ་ལྟ་བུར་རྒྱ་བསྐྱེད་ཅིག ནམ་མཁའ་ལ་ཤར་མཐའ་མེད། ལྷོ་མཐའ་མེད། ནུབ་མཐའ་མེད། བྱང་མཐའ་མེད། གསུངས། མ་ཅིག་གི་གཅོད་ནམ་མཁའ་སྒོ་འབྱེད་ལས། དབྱིངས་རིག་བསྲེས་ནས་མ་ཡུམ་ཆེན་ཤེས་རབ་ཀྱི་ཕ་རོལ་ཏུ་་་་་་ཕྱིན་པའི་དགོངས་པ་ལ་ངོ་སྤྲོད་པ་ནི་མན་ངག་བླ་ན་མེད་པ་་་་་་་423ཡིན་པར་གསུངས།
འདི་ལྟ་བུའི་བླ་མའི་མན་ངག་ལ་བརྟེན་ནས་སེམས་ངོ་སྤྲད་ན། སེམས་ཉིད་རང་བཞིན་གྱི་འོད་གསལ་བ། དཔེར་ན་ལག་མཐིལ་དུ་གཏེར་བཞག་ནས་བལྟས་པ་དང་འདྲ་སྟེ། དོ་ཧ་ལས། བླ་མས་སྨྲས་པ་གང་གི་སྙིང་ཞུགས་པ། ། ལག་པའི་མཐིལ་ན་གནས་པའི་གཏེར་མཐོང་འདྲ། ། གསུངས། དེ་ལྟ་བུའི་མན་ངག་ལ་བརྟེན་ནས་སེམས་ངོ་སྤྲོད་པའི་བླ་མ་དེ་ནི་ཕྱག་བྱ་་་་བའི་ཡུལ་ཡིན་ཏེ། རྗེ་སྐལ་ལྡན་རྒྱ་མཚོས། གསེར་བཟང་པོ་འདྲ་བའི་སེམས་ཀྱི་དབྱིངས། །
དེ་གཅེར་མཐོང་དམ་པ་ཕྱག་གི་ཡུལ། ། ཞེས་གསུངས་པ་ལྟར་ཉམས་སུ་ལེན་པ་ལ་ཡང་བརྩོན་པར་བྱའོ། ། དེ་ཡང་ཕྱིའི་ནམ་མཁའ་ལ་བལྟས་ནས་མཉམ་པར་བཞག་པའི་་་་དུས་སུ་དུ་བ་ལ་སོགས་པའི་རྟགས་བཅུ་དང་། འོད་ལྔའི་སྣང་བའང་རླུང་སེམས་དབུ་མར་ཆུད་པའི་ནམ་མཁའི་དབྱིངས་ཀུན་ཏུ་སྣང་བར་བྱེད་དེ། ཕལ་པོ་ཆེ་ལས། རང་བཞིན་དམིགས་སུ་མེད་པ་ལས། ། འོད་ཀྱི་དཀྱིལ་འཁོར་རྣམ་པར་བཀྲ། ། ལ་ལ་ ་ནམ་མཁའི་དཀྱིལ་ན་གསལ། ། སྣ་ཚོགས་བརྗོད་ཀྱིས་མི་ལང་བའོ། ། ཞེས་གསུངས་པ་ལྟར་ཡང་དག་པའི་ཏིང་འཛིན་བརྟན་པའི་རྟགས་དེ་རྣམས་མི་འདོད་ཀྱང་ངང་གིས་འབྱུང་བར་འགྱུར་རོ། །
རྭ་སྒྲེང་ཁྲི་ཆེན་རྡོ་རྗེ་འཆང་གི་ཞལ་ནས། དགེ་མི་དགེའི་རྣམ་རྟོག་གང་ཡང་མེད་པའི་ལུང་མ་བསྟན་སེམས་ཀྱི་རང་་་་་་་་་་424བཞིན་འོད་གསལ་བ་དེ་ཉིད། དཔེར་ན་ཤེལ་དཀར་དྲི་མ་མེད་པ་དེ་ཚོན་དམར་སེར་གང་དང་འཕྲད་པ་ན་དེའི་ཁ་དོག་ཅན་དུ་་་་་འགྱུར་བ་བཞིན་དུ་དགེ་སེམས་ཁྱད་པར་ཅན་བྱང་ཆུབ་ཀྱི་་་་་་་་་་སེམས་རིན་པོ་ཆེ་དང་ཕྲད་པ་ཞིག་གི་ངང་ནས་དགེ་སྦྱོར་མཛད་དགོས་གསུངས། དེ་ཡང་སེམས་ཀྱི་སྐབས་སུ་སེམས་ཀྱི་ངོ་བོ་རང་བཞིན་གྱིས་འོད་གསལ་བ་དེ་སྒྲིབ་གཉིས་ཀྱིས་སྦགས་ནས་ཡོད་་་་ཅིང་། ལམ་ཉམས་སུ་བླངས་པའི་སྟོབས་ཀྱིས་རིམ་གྱིས་དྲི་མ་ཇེ་དག་དང་ཡོན་ཏན་ཇེ་གསལ་དུ་གྱུར་ཏེ། མཐར་སངས་རྒྱས་པའི་ཚེ་འོད་གསལ་ཆོས་དབྱིངས་བདེ་སྟོང་དབྱེར་མེད་ཀྱི་ངང་དུ་རོ་གཅིག་པའི་རྒྱུན་གཅིག་པར་འགྱུར་བ་ཡིན་གསུངས། དེས་ན་སློབ་མ་རྣམས་ཀྱིས་ཀྱང་ད་ལྟའི་དུས་སུ་བླ་མས་བསྟན་པའི་ལམ་འདི་དག་ཕྱིན་ཅི་མ་ལོག་པར་ཉམས་སུ་བླངས་ན། རིམ་གྱིས་ཐ་མལ་གྱི་སྣང་ཞེན་སོགས་ཇེ་དག་ཏུ་གྱུར་ཏེ། མཐར་རང་སེམས་བདེ་སྟོང་གཉིས་སུ་མེད་པའི་ཡེ་ཤེས་གནས་ལུགས་ངེས་དོན་གྱི་བླ་མའི་གོ་འཕང་མངོན་དུ་གྱུར་པ་ན། བླ་མའི་གོ་འཕང་ཐོབ་པ་ཞེས་བྱ།
གསུངས། སྔོན་རྗེ་བཙུན་མི་ལས་མཉམ་བཞག་གི་ངང་ནས་རྗེ་རས་ཆུང་པ་རྒྱ་གར་དུ་ཕར་ཕེབས་པ་དང་། ཚུར་འབྱོན་པ་སོགས་ལྐོག་གྱུར་གྱེ་ཆོས་ཐམས་ཅད་ས་ལེར་གཟིགས་པ་བྱུང་། རྗེ་བཙུན་རས་ཆུང་པས། རས་ཆུང་ཕུག་ན་བཞུགས་དུས་425མཉམ་གཞག་གི་ངང་ནས། སྤྱིར་སྲིད་པའི་རྩ་རྩེ་ཐམས་ཅད་གཟིགས་ཤིང་། སྒོས་སུ་རྗེ་མི་ལས་གཉའ་ནང་གྲོད་ཕུག་ཏུ་ཆོས་འཆད་པ་སོགས་ཅི་མཛད་གཟིགས་པ་བྱུང་། སྔོན་ཉང་བན་ཏིང་འཛིན་བཟང་པོས་མཉམ་གཞག་གི་ངང་ནས་ཕྱོགས་བཅུའི་ཞིང་ཁམས་ཐམས་ཅད་གཟིགས་པ་བྱུང་། གྲུབ་ཐོབ་ཐང་སྟོང་རྒྱལ་པོས་མཉམ་གཞག་གི་ངང་ནས་རྒྱ་གར་གྱི་རི་ནུར་བ་དང་། མོན་ཡུལ་གྱི་ནགས་རི་ལ་མེ་ཤོར་བ།
ཟངས་བཟོ་བས་ཟངས་རྐུ་བ། ཉེ་གནས་ཀྱིས་སྤྱོད་ངན་གང་བྱེད་པ་སོགས་གཞན་གྱི་སྐྱིད་སྡུག་ལེགས་ཉེས་ཐམས་ཅད་གཟིགས་པར་གསུངས། གྲུབ་ཆེན་ལས་ཀྱི་རྗེའི་གསང་བའི་རྣམ་ཐར་ལས། བདག་སྙིང་རྗེ་དང་སྟོང་ཉིད་ལ་མཉམ་པར་བཞག་ཙ་ན། བྱེང་རྒོད་ཀྱིས་གཡེང་མ་མྱོང་། ཏིང་ངེ་འཛིན་གྱི་ངང་ནས་བསྐལ་པ་ཆེན་པོ་ལྔ་སྟོང་གི་སྐྱེ་བ་ཇི་ལྟ་བ་བཞིན་དུ་དྲན་ཏེ། རང་གི་ཡུལ་དང་ཕ་མ་དང་། ནོར་དང་། བླ་མ་དང་། འཁོར་དང་ཆོས་འདི་ལ་བྱས་དང་།
ཡི་དམ་ལ་འདི་བྱས་རྣམས་ཇི་ལྟ་བ་བཞིན་མཐོང་དྲན་ནོ། ། དུས་རྒྱུན་ཆད་མེད་པར་ནི་སྐྱེ་བ་བརྒྱ་དྲན་ཞིང་། སྐྱེ་བ་བཅུ་དྲུག་ནི་ཉལ་བའི་རྨི་ལམ་བཞིན་དུ་དྲན་ཏེ། ཆེད་དུ་གཉེར་ནས་བལྟ་དགོས་པ་ནི་མི་སྣང་ངོ་། ། གསུངས། དེ་བཞིན་དུ་ནམ་མཐོང་གི་བར་དུ་ཚོགས་གསོག་སྒྲིབ་པ་སྦྱོང་བཞིན། གནས་ལུགས་ཀྱི་ངང་ལ་མཉམ་པར་426འཇོག་པ་ལ་བརྩོན་པར་བྱས་ནས། རབ་ཚེ་འདིར་གྲོལ་བ། འབྲིང་འཆི་ཁར་གྲོལ་བ། ཐ་མ་བར་དོའམ།
སྐྱེ་བ་ཕྱི་མར་གྲོལ་ངེས་པའི་གདེངས་ཐོབ་པ་ཞིག་བྱའོ།། མདོར་ན་འཁོར་འདས་ཀྱི་ཆོས་ཐམས་ཅད་སྣང་སྟོང་སྒྱུ་མ་རྨི་ལམ་བཞིན་སེམས་ཀྱིས་རོལ་པ། སེམས་ཉིད་ཀྱི་ངོ་བོ་གདོད་ནས་སྟོང་གསལ་འཛིན་མེད་ཁྱབ་གདལ་ཀློང་ཡངས་སྤྲོས་བྲལ་ནམ་མཁའ་ལྟ་བུར་གཏན་ལ་ཕབས་ནས། དེའི་ངང་ལ་རིག་པ་ཁ་ཡན་དུ་གློད་ནས་མཉམ་པར་འཇོག་པའི་ཚེ། ཁྱུང་ཆེན་མཁའ་ལ་ལྡིང་བ་བཞིན་ཚུར་ལ་བསྡུ་རྒྱུ་མེད་པར་ཧར་སངས་རྒྱ་ཡན། ཕར་ལ་སྤྲོ་རྒྱུ་མེད་པར་རང་བབས་ཅོག་བཞར། རོང་ཁུང་དོག་ས་ནས་ལ་ཁ་མཐོན་པོར་བུད་པ་བཞིན། གུ་ཡངས་ལ་བློ་བདེ་བ། ཟང་ཐལ་ལ་ཕྱམ་གདལ་བ། རི་མཐོན་པོའི་རྩེ་ནས་ནམ་མཁའ་ལ་བལྟས་པ་ལྟར།
ཡངས་པ་ཆེ་བ་གསལ་བ་དྭངས་པ། ཐང་ཆེན་པོའི་དཀྱིལ་ནས་རྟ་གོམ་འགྲོས་ཅན་ལ་ཞོན་ནས་འགྲོ་བ་ལྟར་སྣང་སོ་བདེ་ལ་ས་ལམ་ཆོད་པ། རྒྱ་མཚོ་ཆེན་པོའི་ནང་དུ་གྲུ་བཏང་ནས་ཟླ་བ་གཅིག་ཙམ་སོང་ན་་་་་ཕྱིའི་ས་གཞི་རིའི་སྣང་བ་རྣམས་ནུབ་ནས། རྒྱ་མཚོ་དང་ནམ་མཁའ་གཉིས་འདྲེས་ཏེ་མཐའ་དབུས་མེད་པར་སྔོ་མེར་རེ་གནས་པ་ལྟར། ཡུན་རིང་མཉམ་པར་བཞག་ཚེ་གཟུང་འཛིན་གྱི་སྣང་བ་རྣམས་ནུབ་ནས། དབྱིངས་རིག་གཉིས་འདྲེས་ཏེ་མཐའ་དབུས་427ཁྱབ་གདལ་འོད་གསལ་ཆོས་ཀྱི་དབྱེངས་སུ་ནམ་ཡང་མེར་རེ་་་་་་་གནས་པར་འགྱུར་རོ། ། དེ་ལྟ་ནམ་གནས་ཀྱི་བར་དུ་བླ་མ་ལ་གསོལ་བ་འདེབས་བཞིན་མཉམ་གཞག་ལ་བརྩོན་པར་བྱའོ། ། ཁྱེའུ་རབ་སྣང་གི་མདོ་ལས། ཆོས་རྣམས་རྨི་ལམ་སྒྱུ་མ་ཞེས། ། གང་གི་སྟོང་ཉིད་དྲན་གྱུར་ན། །
སྲིད་པའི་འཆིང་བ་ལས་གྲོལ་ནས། ། ཚེ་འདི་ཉིད་ལ་འཚང་རྒྱ་ངེས། ། ཞེས་དང་། འཕགས་པ་ཆོས་ཡང་དག་པར་སྡུད་པ་ལས། དཔེར་ན་སྒྱུ་མའི་མཁན་པོ་ཞིག ། སྤྲུལ་པ་ཐར་བར་བྱ་བའི་ཕྱིར། ། དེས་ནི་སྔར་ནས་དེ་ཤེས་ནས། ། སྤྲུལ་པ་དེ་ལ་ཆགས་པ་མེད། ། སྲིད་གསུམ་སྤྲུལ་པ་འདྲ་བར་ནི། ། རྫོགས་པའི་སངས་རྒྱས་མཁས་པས་ཤེས། །
འགྲོ་བའི་ཆེད་དུ་གོ་བགོས་ཏེ། ། འགྲོ་བ་དེ་ལྟར་སྔར་ནས་ཤེས། ། ཞེས་གསུངས་པ་ལྟར་ཆོས་ཐམས་ཅད་སྣང་སྟོང་སྒྱུ་མ་རྨི་ལམ་ལྟར་་་་་་བལྟ་ཞིང་། དེ་ལྟར་མ་རྟོགས་པའི་མར་གྱུར་སེམས་ཅན་ཐམས་ཅད་ལ་སྙིང་རྗེ་ཆེན་པོ་བསྐྱེད་ནས་འགྲོ་བའི་དོན་ལ་འབད་པར་བྱའོ། ། ད་ནི་བཤད་རྒྱུ་ཧ་ཅང་མི་མང་བར་དེ་ཙམ་ཞིག་བྱས། ཚུར་བསྡུ་བར་རིགས་ཏེ། རྗེ་གུ་ན་མ་ཉིས་མཛད་པའི་ལེགས་བཤད་འཕྲུལ་གྱི་ལྡེ་མིག་ལས། འདོད་ཆགས་ལ་སོགས་ཉེས་བརྒྱ་འཇོམས་པའི་སྨན། ། སྨན་གྱི་མཆོག་ནི་ཆོས་ཀྱི་གཏམ་བཟང་ཡིན། ། ཡིན་ལུགས་ལེགས་བཤད་སྨྲ་ན་ཁོ་བོ་མཁས། །
མཁས་པ་428དགྱེས་པའི་ལེགས་བཤད་བཤད་ཀྱིས་ཉོན། ། འོན་ཀྱང་སྔོན་ཚེ་རྒྱ་གར་འཕགས་ཡུལ་དུ། ། དཔལ་ལྡན་ཆོས་ཀྱི་གྲགས་པས་རྣམ་འགྲེལ་བརྩམས། ། བསྟན་བཅོས་མཁས་པའི་མདུན་སར་འགྲིམས་པ་ན། ། ཕྲག་དོག་དབང་གིས་ཁྱེ་ཡི་མཇུག་མར་བཏགས། ། དེ་ལ་ཆོས་ཀྱི་གྲགས་པས་འདི་སྐད་གསུངས། ། ཁྱི་ནི་གྲོང་སྲང་ཀུན་ཏུ་འགྲོ་བ་ལྟར། ། ང་ཡི་ཆོས་འདིར་འཕྲིན་ལས་འབྱུང་ཞེས་གསུངས། ། ཕྲག་དོག་བྱེད་མི་རྣམས་ལ་ཉེར་དགོངས་ནས། ། སྐྱེ་བོ་ཕལ་ཆེར་ཕལ་ལ་ཆགས་ཞེས་སོགས། །
ཤོ་ལོ་ཀ་འདི་སླར་ཡང་བཅུག་པར་གྲགས། ། གཞན་ཡང་སློབ་དཔོན་ཕྱོགས་ཀྱི་གླང་པོ་ཡིས། ། ཚད་མ་ཀུན་ལས་བཏུས་པ་བརྩམས་པ་ན། ། ཚིག་དོན་བརླིང་ཞིང་རྟོགས་པར་དཀའ་བ་ལས། ། དེ་དོན་སེར་སྐྱ་པ་ལ་སོགས་པ་ཡིས། ། མུ་སྟེགས་འགའ་ཡིས་ཇི་བཞིན་མ་གོ་བས། ། ཕྱོགས་ཀྱི་གླང་པོས་རྟོག་གེ་མི་ཤེས་ཞེས། ། མུ་སྟེགས་དེ་དག་རྣམས་ཀྱིས་སྨད་ཅེས་ཐོས། ། ཚུལ་འདིར་དགོངས་ནས་ཚད་མ་རྣམ་ངེས་སུ། ། འཇིག་རྟེན་བློ་གྲོས་བླུན་པོ་ཞེས་སོགས་གསུངས། །
གཞན་ཡང་འཁྲུལ་བྲལ་རྗེ་བཙུན་འཇམ་དཔལ་དབྱངས། ། ངུར་སྨྲིག་གར་རོལ་རྗེ་བཙུན་ཙོང་ཁ་པའི། ། ཐོག་མཐའ་བར་དུ་དགེ་བའི་སྨོན་ལམ་དུ། ། ཞི་གནས་སྤངས་ཏེ་ཟུང་འབྲེལ་བསྒོམ་པར་ཤོག ། ཅེས་པ་འདི་ལ་འབྲུག་པའི་བསྟན་429འཛིན་ཆེ། ། མི་ཕམ་པདྨ་དཀར་པོས་སྐྱོན་བརྗོད་བྱས། ། གཞན་ཡང་མཁས་གྲུབ་ཐམས་ཅད་མཁྱེན་པ་ཡིས། ། ཁམས་གསུམ་བླ་མར་བསྟོད་པའི་གསོལ་འདེབས་སུ། ། དཔལ་ལྡན་ས་གསུམ་འགྲོ་བའི་མིག་གཅིག་པུ། ། ཞེས་པ་འདི་ལ་གཙང་ཆུང་ཆོས་གྲགས་ཀྱིས། །
ས་གསུམ་འགྲོ་ལ་འདྲེན་པ་མིག་གཅིག་ནི། ། ཉུང་བའི་སྐྱོན་ཡོད་ཅེས་ནི་སྐྱོན་བརྗོད་བྱས། ། དེ་ལྟར་རྒྱ་བོད་མཁས་གྲུབ་མང་པོ་ཡིས། ། གསུངས་ལའང་སྐྱོན་བརྗོད་བྱེད་ཚུལ་དེ་ལྟར་ན། ། ཕྲག་དོག་དུག་སྦྲུལ་མང་པོའི་ཁྲོད་ནང་དུ། ། མི་སྨྲའི་བརྟུལ་ཞུགས་འཛིན་པ་གདམས་པར་གོ ། ཞེས་དང་། རྗེ་རིན་པོ་ཆེས། དམུ་རྒོད་འདུལ་དཀའི་སེམས་ཅན་འདི་རྣམས་ལ། ། བཤད་པས་ཕན་ཐོགས་ཆེན་པོ་ག་ལ་འགྱུར། །
དེ་བས་སྒྲུབ་པ་ལྷུར་ལེན་དབེན་པ་བསྟེན། ། རང་གཞན་གཉིས་ཀ་འཚེངས་པའི་ལམ་རྙེད་སྙམ། ། ཞེས་དང་། མཁས་གྲུབ་ནོར་བཟང་རྒྱ་མཚོས། འོན་ཀྱང་སྐྱེ་བོ་ཕལ་ཆེར་ཕལ་ལ་ཆགས། ། ལེགས་བཤད་དོན་དུ་མི་གཉེར་ཕྲག་དོག་གིས། ། ལེགས་པར་བཤད་དང་མཁས་པའི་ཚོགས་ལ་སྨོད། ། འདི་འདྲའི་སྐབས་སུ་དབེན་པ་བསྟེན་ན་ལེགས། ། ཞེས་དང་། མཁྱེན་བརྩེ་རིན་པོ་ཆེས། །
ད་ནི་རྨི་ལམ་ཙམ་གྱི་མི་ཚེ་འདིར། ། རྣམ་གཡེང་ཆོས་སུ་མིང་བཏགས་དེས་ཅི་བྱ། ། ཀུན་བརྟགས་རྟོག་དཔྱོད་རྣོན་པོ་ཅི་དགར་ཐོངས། ། རིག་པ་འོད་430གསལ་ཀློང་དུ་ངལ་གསོས་ཤིག ། ཅེས་གསུངས་པ་ལྟར་ད་ནི་ཚེ་མཇུག་ལ་མགོའི་ཉི་ཟེར་ཙམ་ཡུན་ཐུང་ངུ་འདིའི་རིང་ལ། རྣམ་གཡེང་གི་སྤྲོས་པ་གཞན་དོར་ནས་རི་ཁྲོད་དབེན་པའི་གནས་སུ་སེམས་ཉིད་འོད་གསལ་གྱི་དབྱིངས་སུ་ངལ་གསོ་བར་བྱའོ། ། སྨྲས་པ། རབ་མཛེས་སྐུ་ནི་གསེར་གྱི་རི་ལས་མཇེས རབ་སྙན་གསུང་ནི་ཚངས་པའི་དབྱངས་ལས་སྙན། ། རབ་གསལ་ཐུགས་ནི་ནམ་མཁའི་དབྱིངས་ལས་གསལ། ། རབ་འབྱམས་ཞིང་གི་རྒྱལ་བ་སྲས་བཅས་དགོངས། །
མྱུར་དུ་སངས་རྒྱས་གོ་འཕང་འཐོབ་པའི་ཐབས། ། ཡན་ལག་བདུན་པ་ལ་སོགས་རྒྱལ་སྲས་ཀྱི། ། སྤྱོད་པ་རྣམས་ལ་སློབ་པའི་སྨོན་ལམ་འདེབས། ། རྣམ་དག་སྨོན་ལམ་འགྲུབ་པར་བྱེན་གྱིས་རློབས། ། ཆོས་ཀྱི་དབྱིངས་དང་མཉམ་པའི་སངས་རྒྱས་ལ། ། ཕྱོགས་བཅུའི་ཞིང་གི་རྡུལ་གྱི་གྲངས་མཉམ་པའི། ། རང་ལུས་གྲངས་མེད་སྤྲུལ་ནས་གུས་ཕྱག་འཚལ། ། སངས་རྒྱས་རྣམས་དང་འབྲལ་བ་མེད་པར་ཤོག ། དངོས་སུ་འབྱོར་དང་ཡིད་ཀྱིས་སྤྲུལ་པའི་ཚོགས། ། ཀུན་ཏུ་བཟང་པོའི་མཆོད་སྤྲིན་ལྟ་བུ་ཡིས། །
ཕྱོགས་བཅུའི་རྒྱལ་བ་སྲས་དང་བཅས་པ་མཆོད། ། རྒྱལ་བ་སྲས་བཅས་འཕྲིན་ལས་འཇུག་པར་ཤོག ། བདག་གཞན་མཁའ་མཉམ་སེམས་ཅན་ཐམས་ཅད་ཀྱིས། ། བསགས་པའི་སྡིག་སྒྲིབ་ཉེས་ལྟུང་མ་ལུས་པ། ། ཕྱོགས་བཅུའི་རྒྱལ་431བ་སྲས་བཅས་སྤྱན་སྔར་བཤགས། ། སྡིག་ལྟུང་ཐམས་ཅད་བྱང་ཞིང་དག་པར་ཤོག ། དུས་གསུམ་རྒྱལ་བའི་རྨད་བྱུང་མཛད་པ་དང་། ། སྐྱེ་འཕགས་རྣམས་ཀྱིས་དགེ་བ་བསགས་ཚད་ལ། ། རབ་ཏུ་དགའ་བས་རྗེས་སུ་ཡི་རང་ངོ་། ། དགེ་ཚོགས་མི་ཟད་གོང་དུ་འཕེལ་བར་ཤོག །
ཕྱོགས་བཅུའི་ཞིང་ན་མངོན་པར་སངས་རྒྱས་ནས། ། བཞུགས་པ་རྣམས་ལ་འཁོར་ལོ་དུང་དཀར་སོགས། ། ཕུལ་ནས་ཆོས་ཀྱི་འཁོར་ལོ་བསྐོར་བར་བསྐུལ། ། དམ་པའི་ཆོས་དང་འབྲལ་བ་མེད་པར་ཤོག ། མྱ་ངན་འདའ་བར་བཞེད་པའི་སངས་རྒྱས་ལ། ། གཡུང་དྲུང་རྡོ་རྗེས་མཚན་པའི་གདན་ཕུལ་ནས། ། བསྐལ་ཆེན་གྲངས་མེད་བཞུགས་པར་གསོལ་བ་འདེབས། ། གསོལ་བ་བཏབ་པ་བཞིན་དུ་ཐེབས་པར་ཤོག ། འདིས་མཚོན་དུས་གསུམ་བསགས་པའི་དགེ་ཚོགས་རྣམས། ། ཕན་བདེའི་འབྱུང་གནས་བསྟན་པ་དར་བ་དང་། །
འགྲོ་ཀུན་སངས་རྒྱས་འཐོབ་པའི་རྒྱུ་རུ་བསྔོ། ། བསྔོ་བ་སྨོན་ལམ་བཏབ་ཚད་འགྲུབ་པར་ཤོག ། ཉོན་མོངས་བརྒྱད་ཁྲི་བཞི་སྟོང་གཉེན་པོ་རུ། ། ཆོས་ཕུང་བརྒྱད་ཁྲི་བཞི་སྟོང་ལེགས་གསུངས་པའི། ། སྟོན་པ་ཤཱཀྱ་ཐུབ་པའི་བསྟན་པ་དང་། ། ཚེ་རབས་ཀུན་ཏུ་འབྲལ་བ་མེད་པར་ཤོག ། ཕྱི་རུ་ཉན་ཐོས་བྱང་སེམས་སྤྱོད་པ་སྐྱོང། ། ནང་དུ་གསང་སྔགས་རིམ་གཉིས་རྣལ་འབྱོར་བརྩོན། ། གསང་བ་འོད་གསོལ་432རྫོགས་ཆེན་དོན་ལ་སྤྱོད། ། ཨོ་རྒྱན་པདྨའི་བསྟན་དང་མཇལ་བར་ཤོག །
རྒྱལ་བའི་གསུང་རབ་དགོངས་འགྲེལ་མ་ལུས་པ། ། གདམས་པར་ཤར་ནས་གཞན་ལ་འདོམས་མཁས་པའི། ། སངས་རྒྱས་གཉིས་པ་ཇོ་བོ་ཡབ་སྲས་ཀྱི། ། བསྟན་པ་རིན་པོ་ཆེ་དང་མཇལ་བར་ཤོག ། ཕུལ་བྱུང་རྣམ་ཐར་གཙང་མའི་ཁྲིམས་དང་ལྡན། ། རླབས་ཆེན་རྒྱལ་སྲས་སྤྱོད་པའི་སྙིང་སྟོབས་ཆེ། ། བདེ་སྟོང་མཆོག་གི་རིམ་གཉིས་རྣལ་འབྱོར་བརྩོན། ། བློ་བཟང་རྒྱལ་བའི་བསྟན་དང་མཇལ་བར་ཤོག ། བདག་གཞན་དེང་ནས་ཚེ་རབས་ཐམས་ཅད་དུ། ། དལ་འབྱོར་རྟེན་ཐོབ་དགེ་བའི་བཤེས་དང་མཇལ། །
ཐོས་བསམ་སྒོམ་གསུམ་འཆད་རྩོད་རྩོམ་གསུམ་སྒོས། ། རྒྱལ་བསྟན་མ་ལུས་འཛིན་སྐྱོང་སྤེལ་བར་ཤོག ། བདག་ནི་སྐྱེ་བ་འདི་ཡི་འོག་རོལ་ཏུ། ། མངོན་དགའ་ལ་སོགས་ཕྱོགས་བཅུའི་ཞིང་ཀུན་ཏུ། ། སོང་ནས་སངས་རྒྱས་ཐམས་ཅད་མཆོད་བྱེད་ཅིང་། ། འབྲེལ་ཐོགས་གང་འདོད་ཞིང་དུ་འདྲེན་པར་ཤོག ། བསྟན་པ་སྤྱི་དང་ཁྱད་པར་ཐུབ་དབང་གི ། བསྟན་ལ་ཕན་པའི་ཨོ་རྒྱན་་གླེགས་བམ་འདི། ། བསྟན་པ་ནམ་གནས་བར་དུ་ལེགས་གནས་ནས། ། བསྟན་དང་འ་གྲོ་བ་ཡོངས་ལ་ཕན་པར་ཤོག །
མདོར་ན་ཆོས་ཀྱི་དབྱེངས་དང་མཉམ་པ་ཡི། ། རྒྱལ་ཀུན་མཆོད་བསྟོད་དམ་པའི་ཆོས་འཛིན་ཅིང་། ། ནམ་མཁའི་མཐའ་མཉམ་འགྲོ་ལ་གང་433འདོད་བྱིན། ། ཆོས་བསྟན་སངས་རྒྱས་ས་ལ་འགོད་པར་ཤོག ། ཕྱི་ལྟར་ལག་ལེན་སྡེ་སྣོད་གསུམ་ལྟར་སྤྱོད། ། ནང་ལྟར་གསང་སྔགས་རྒྱུད་སྡེ་བཞི་ལྟར་སྤྱོད། ། གསང་བ་ཕྱག་རྫོགས་དོ་ཧའི་ལུགས་ལྟར་སྤྱོད། ། མདོ་སྔགས་ཡོངས་ལ་སྤྱོད་པའི་བཀྲ་ཤིས་ཤོག ། ཆོས་་ཀྱི་དབྱིངས་དང་མཉམ་པའི་སངས་རྒྱས་ལ། ། བྱེན་རླབས་དངོས་གྲུབ་ཇི་སྙེད་ཡོད་པ་ཀུན། །
ནམ་མཁའི་མཐའ་དང་མཉམ་པའི་སེམས་ཅན་ལ། ། ཉིན་མཚན་རྟག་ཏུ་འབྱུང་བའི་བཀྲ་ཤིས་ཤོག ། ཕྱོགས་བཅུའི་འཇིག་རྟེན་ཁམས་རྣམས་ཐམས་ཅད་ལ། ། ནད་ཡམས་མུ་གེ་འཐབ་རྩོད་མི་འབྱུང་ཞིང་། ། ཆར་ཆུ་དུས་འབབ་ལོ་ཕྱུགས་རྟག་ཏུ་ལེགས། ། འགྲོ་ཀུན་བདེ་ཞིང་སྐྱིད་པའི་བཀྲ་ཤིས་ཤོག ། འཁོར་ལོ་རྩིབས་བརྒྱད་གནམ་ལ་བཀྲ་ཤིས་ཤོག ། པདྨ་འདབ་བརྒྱད་ས་ལ་བཀྲ་ཤིས་ཤོག ། བར་འདིར་འཁོད་ཚད་ཡོངས་ལ་བཀྲ་ཤིས་ཤོག ། བཀྲ་ཤིས་ཆེན་པོས་ཕྱོགས་ཀུན་ཁྱབ་གྱུར་ཅིག །
ཅེས་བསྟན་འགྲོ་ཡོངས་ལ་ཕན་པའི་ཨོ་རྒྱན་སྤྲུལ་པའི་གླེགས་བམ་ཞེས་བྱ་བ་འདི་ནི་ཇི་ལྟར་བརྩམས་པའི་ལོ་རྒྱུས་ཅུང་ཟད་ཙམ་ཞིག་བརྗོད་ན། བདག་གིས་སྔོན་དུས་སྤྲུལ་པའི་གླེགས་བམ་མང་བོ་ཞིག་བརྩམས་པ་རྣམས་ལ་་་་་་་བལྟས་ནས། ཨོ་རྒྱན་ཆེན་པོའི་རྗེས་འཇུག་དཔལ་ཆེན་ནམ་མཁའ་འཇིགས་མེད་ཀྱི་སྤྲུལ་སྐུ་རྣམ་གསུམ་དང་། མག་གསར་434རྡོ་རྗེ་འཆང་གི་སྲས་གཉིས། བླ་མ་བཟང་བོ་རྒྱ་མཚོ། རྟོགས་ལྡན་མཁའ་འགྲོ། ཉང་གི་མཚམས་པ། ལྷ་ཁང་དབུ་མཛད་སོགས་རེབ་གོང་ཕྱོགས་ཀྱི་དད་ཅན་སྔགས་འཆང་མང་བོས་་་་་་་་སྐྱབས་མགོན་ཁྱེད་ཀྱིས་སྔར་གདུལ་བྱ་ཡོངས་ལ་ཕན་པའི་སྤྲུལ་་་་པའི་གླེགས་བམ་མང་པོ་བརྩམས་པ་བཀའ་དྲིན་ཆེ། ད་དུང་ཁྱེད་ཀྱིས་ཨོ་རྒྱན་པདྨ་འབྱུང་གནས་ཀྱི་ཐུགས་བཅུད་བསྐྱེད་་་་་་་་རྫོགས་རྫོགས་པ་ཆེན་པོའི་ཟབ་གནད་ཐམས་ཅད་ཚང་བའི་སྔར་མེད་ལེགས་བཤད་ཁ་གསལ། པད་འབྱུང་སྤྲུལ་པའི་གླེགས་བམ་ཞེས་བྱ་བ་ཞིག་རྩོམ་དགོས་ཞེས་སྔ་ཕྱི་རིམ་པ་བྱས ཡང་ཡང་བསྐུལ་ངོར།
བདག་གིས་ཀྱང་བརྩམ་དགོས་སྙམ། མཚམས་ལ་བསྡད་ནས། ཞག་མང་པོའི་བར་དུ་ས་སྐྱའི་གསུང་གི་ཨོ་རྒྱན་བླ་མའི་རྣལ་འབྱོར་ཞིག་ལ་བརྟེན་ནས་གསོལ་བ་བཏབ་པའི་ནུབ་་་་གཅིག་གི་ཐོ་རངས་ཉམས་སྣང་ལ། ཨོ་རྒྱན་གྱི་གུ་རུ་པདྨ་འབྱུང་གནས་ལ་འཁོར་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་གྲངས་ལས་འདས་པའི་ཚོགས་ཀྱིས་བསྐོར་བ་ཞལ་གཟིགས་པའི་སྣང་བ་ཤར། དེ་དག་རྣམས་ལ་དངོས་སུ་འབྱོར་བ་དང་ཡིད་ཀྱིས་སྤྲུལ་པའི་མཆོད་པ་རྒྱ་ཆེན་པོ་ཕུལ་ནས་རབ་ཏུ་གུས་པས་ཐལ་མོ་སྦྱར་ཏེ། བདག་གིས་ཆུང་ནས་བཟུ་ང་སྟེ་དུས་ད་བར་དུ་གསོལ་བ་བཏབ་ཀྱང་ལྷ་ཞལ་ད་བར་དུ་མི་གཟིགས་པ་435ཐུགས་རྗེ་རེ་ཆུང་ཞུས་པས། ཁོང་གི་ཞལ་འཛུམ་པ་དང་བཅས་ཏེ། དགྱེས་བཞིན་བཀའ་སྩལ་བ། ཀྱེ་རིགས་ཀྱི་བུ་ཉོན་་ཅིགངས་སྔོན་ཁྱོད་ཀྱིས་བསྟན་འགྲོའི་དོན་ཆེན་འགྲུབ་པའི་རྟེན་་་་་་་་འབྲེལ་དུ། ཐོག་མར་མཚོ་སྙིང་ནས་རྗེ་རིན་པོ་ཆེའི་རྣམ་པར་བསྟན་ནས་རྒྱུད་བྱིན་གྱིས་བརླབས་ཏེ་ལམ་རིམ་གནང་།
དེའི་རྗེས་སུ་རྨ་འགྲམ་རི་ཁྲོད་བཀྲ་ཤིས་ཉམས་དགའི་གླིང་ན་འདུག་དུས་ཇོ་བོ་རྗེའི་རྣམ་པར་བསྟན་ནས་ཐུགས་གའི་སྒོ་ཕྱེས། ཐིག་ལེ་བཅུ་དྲུག་གི་ཏིང་ངེ་འཛིན་གྱེ་དབང་བསྐུར། བཀའ་གདམས་གླེགས་བམ་གནང་། ད་ནི་ཞལ་དངོས་སུ་བསྟན་ནས་ཆོས་དངོས་སུ་གནང་བ་ཡིན་པས་དགའ་བར་མཛོད་ཅིག སྤྱིར་རྒྱལ་བ་ཐམས་ཅད་ཡེ་ཤེས་ཀྱི་ཀློང་དུ་རོ་གཅིག་ཀྱང་། སྒོས་སུ་ངེད་རྣམ་པ་གསུམ་ཐུགས་རྒྱུད་གཅིག་ཚུལ་ཁྱོད་ཀྱིས་སྔར་ཤེས་པ་དེ་ཀ་ལྟར་ཡིན་ལ། ཁྱད་པར་དུ་ཕྱོགས་བཅུའི་རྒྱལ་བ་སྲས་དང་བཅས་པ་མ་ལུས་པ། རང་གི་དྲིན་ཅན་རྩ་བའི་བླ་མའི་རྣམ་འཕྲུལ་དུ་གོ་དགོས་ཤིང་། རྩ་བའི་བླ་མ་ཡང་རང་གི་སེམས་ཀྱི་རྣམ་རོལ། སེམས་ཉིད་ཀྱི་ངོ་བོ་ཡང་གདོད་ནས་སྟོང་བ་ནམ་མཁའ་བཞིན་འདུས་མ་བྱས་ཤིང་ལྷུན་གྱིས་གྲུབ་པ།
བརྟན་གཡོ་ཀུན་ལ་ཁྱབ་པ་འཁོར་འདས་ཀྱི་འཆར་གཞིར་གྱུར་པ། སྟོང་གསལ་ཆོས་སྐུ་རུ་ངོ་ཤེས་ན། ཆོས་ཀྱི་གཏིང་གོ་བ་ཡིན་གསུངས། 436ཡང་ཞུས་པ། ད་ནི་རྒྱལ་དབང་ཁྱེད་ཀྱི་ཐུགས་བཅུད་བསྐྱེད་རྫོགས་རྫོགས་པ་ཆེན་པོའི་གནད་ཐམས་ཅད་འདུས་པའི་པད་་་་་འབྱུང་སྤྲུལ་པའི་གླེགས་བམ་ཞེས་བྱ་བ་ཞིག་བརྩམ་ན་སྙམ་པས། ཁྱེད་ཀྱི་དགོངས་དོན་ཇི་ལྟ་བ་བཞིན་རྩོམ་ནུས་པར་བྱིན་གྱིས་་་་་་བརླབ་ཏུ་གསོལ། ཞེས་ཞུས་པས་ཁོང་གི་ཞལ་ནས། འོ་གསང་སྔགས་ཀྱི་མཐར་ཐུག་རྒྱུད་ཀྱི་དགོངས་དོན་བསྐྱེད་རྫོགས་རྫོགས་པ་ཆེན་པོའི་གནད་རྣམས་རྒྱལ་བའི་རྣམ་འཕྲུལ་ཀློང་ཆེན་རབ་་་་འབྱམས་པ་དང་། མཁྱེན་བརྩེ་སོགས་མཁས་པའི་དབང་པོ་རྣམས་ཀྱིས་བརྩམས་པ་དང་། ཁྱོད་ཀྱི་རྩ་བའི་བླ་མས་གསུངས་པ་རྣམས་ཉམས་སུ་ལོངས་ན་དེ་གས་ཆོག་པར་འདུག
དེའི་ལྷག་གཅིག་མི་དགོས། དེ་བས་མ་འོངས་སྙིགས་མའི་དུས་སུ་རྒྱལ་པོ་ཀྲྀ་ཀྲྀའི་རྨི་ལམ་གྱི་ལུང་བསྟན་ལྟར། སངས་རྒྱས་ཀྱི་བསྟན་པ་རིན་པོ་ཆེ་འདི་ཕྱི་རོལ་པ་སོགས་ཀྱིས་མི་འཇིག་པར། ནང་པའི་ཆོས་པ་ནང་ཕན་ཚུན་གྱི་ཆོས་ཀྱི་བཟང་ངན་བརྩད་ནས་ཆགས་སྡང་འཐབ་རྩོད་བྱས། བསྟན་པ་འཇིག་པར་གསུངས་པས། དེའི་ཕྱིར་མ་འོངས་སྙིགས་མའི་དུས་སུ་ཆོས་པ་འཇིག་རྟེན་པ་སུ་ཞིག་གི་མགོ་ཐོག་ཏུ་བཞག་ཀྱང་། ཆོས་ཀྱི་ཕྱོགས་རིས་ཀུན་ཞི་ནས། དག་སྣང་ཕྱོགས་མེད་དུ་འཆར་བའི་སྔར་མེད་པའི་ལེགས་བཤད་བསྟན་འགྲོ་ལ་ཕན་པའི་ཨོ་རྒྱན་སྤྲུལ་པའི་གླེགས་བམ་་་་་་་437ཞེས་བྱ་བ་ཞིག་རྩོམས་དང་བཟང་ཞེས་ཐུགས་ཀ་ནས་འོད་ཟེར་ཞིག་བྱུང་ནས་བདག་གི་སྙིང་ཁར་ཟུག་པ་དང་དུས་མཉམ་དུ་་་་་་ཕྱོགས་བཅུའི་སངས་རྒྱས་རྣམས་ཀྱིས་ཀྱང་ཐུགས་ཀ་ནས་འོད་་་་་ཟེར་བྱུང་། ཐུགས་རྗེ་འོད་ཟེར་གྱི་དབང་བསྐུར་བའི་མཐར། འོད་ཟེར་རྣམས་ཚུར་འདུས་ཡོངས་སུ་གྱུར་པ་ལས་འཁོར་འདས་ཀྱི་གཟུགས་བརྙན་འཆར་བའི་མེ་ལོང་ཆེན་པོ་ཞིག་ཏུ་གྱུར་པ་་་་་་བདག་ལ་གཏད་ནས།
མེ་ལོང་འདི་ལ་བྱེ་དོར་གྱིས་ལ་ལྟོས་དང་འཁོར་འདས་ཀྱི་ལྟད་མོ་ཐམས་ཅད་མཐོང་བར་འགྱུར་རོ་ཞེས་་་་གསུངས་ནས་ཡར ཇེ་མཐོ་ཇེ་མཐོར་སོང་ནས་འོག་མིན་ཆོས་ཀྱི་དབྱིངས་ཀྱི་ཕོ་བྲང་དུ་ཕེབས་ནས་མི་སྣང་བར་གྱུར་པ་དང་། རང་ཡང་མཉམ་གཞག་གི་ངང་ལ་རང་བཞིན་གྱིས་གནས་ནས་་་་བདེ་གསལ་མི་རྟོག་པའི་ཉམས་འབར་བ་བྱུང་། དེ་ལ་བརྟེན་ནས་རྩོམ་འདུན་ཡོད་པའི་ཁར། སླར་ཡང་ཆོས་ལུགས་གང་ལ་དག་སྣང་ཆེ་བའི་ཁྲིམས་ལྡན་མཁན་ཆེན་ཞི་བ་འཚོའི་སྤྲུལ་སྐུ་དང་། རྟོགས་ལྡན་འཁྲུལ་ཞིག་ནམ་མཁའི་རྣལ་འབྱོར་པ་ནམ་མཁའ་རྒྱ་མཚོ། ཐུགས་རྒྱུད་བཟང་ཞིང་བློ་གྲོས་ཆེ་བའི་ཨ་འགྲོན་སྤྲུལ་སྐུ། དད་གུས་ཆེ་བའི་མཚམས་པ་བསོད་ནམས་རྒྱལ། ཆོས་མཐུན་རི་ཁྲོད་པ་དབལ་རིའི་དགེ་སློང་རྣམ་གཉིས་སོགས་དད་་་་ཅན་བུ་སློབ་དུ་མས་ཀྱང་བསྐུལ་ངོར། གསར་རྙིང་ཆོས་ལ་ཕྱོགས་438རིས་མེད་པའི་རྣལ་འབྱོར་པ་གུ་ཡངས་ཡན་པ་བློ་བདེ་ཞབས་་་་་་དཀར་པས། དབེན་གནས་ཉམས་དགའ་རིག་པ་དྭངས་པའི་བཀྲ་ཤིས་འཁྱིལ་བ་ནས་སྦྱར་བའོ། །
སྨྲས་པ། ཕྱོགས་བཅུའི་རྒྱལ་བ་སྲས་དང་བཅས་རྣམས་ལ། ། ལུས་ངག་ཡིད་གསུམ་གུས་པས་གསོལ་བ་འདེབས། ། རྒྱལ་བ་རྣམས་ཀྱིས་གསུངས་པའི་དམ་ཆོས་རྣམས། ། རང་གཞན་རྒྱུད་ལ་སྐྱེ་བར་བྱེན་གྱིས་རློབས། ། སྙིགས་མའི་དུས་འདིར་ཆོས་དང་གང་ཟག་ལ། ། ཕྱོགས་མེད་དད་གུས་དག་སྣང་སྦྱོང་ཚུལ་དང་། ། དམ་པ་གོང་མའི་རྣམ་ཐར་གསུང་བཞིན་དུ། ། ཉམས་ལེན་བྱེད་ཚུལ་གླེགས་བམ་བཟང་པོ་འདིའི། ། པར་གྱི་ཁ་འགོ་བློ་ལྡན་མཁན་པོས་མཛད། །
པར་ཡིག་བཟང་པོ་སྐལ་བཟང་སྐྱབས་ཀྱིས་བྲིས། ། པར་དེ་ཧོར་ནག་མཚམས་པས་ཞིབ་ཏུ་བརྐོས། ། པར་ཤིང་བཀྲ་ཤིས་འཁྱིལ་བའི་དགོན་པར་བཞུགས། ། འདིས་མཚོན་དགེ་ཚོགས་འབྲེལ་ཐོགས་འགྲོ་ཀུན་གྱིས། ། རྒྱལ་བའི་དམ་ཆོས་འཛིན་པའི་རྒྱུ་རུ་བསྔོ། ། དེ་མཐུས་མདོ་རྒྱུད་བསྟན་བཅོས་མན་ངག་སོགས། ། རྒྱལ་ཁམས་ཐམས་ཅད་ཆོས་ཀྱིས་གང་བར་ཤོག ། གསར་མའི་ཆོས་ཀྱིས་བསྟན་པའི་གཞི་མ་མཛད། ། རྙིང་མའི་ཆོས་ཀྱིས་བསྟན་པའི་ཟུར་བརྒྱན་ཏེ། ། གསར་རྙིང་གཉིས་གའི་ཐུགས་མཐུན་ཁྲིམས་གཙང་སྒོས། །
ཐུབ་བསྟན་ཡུན་རིང་འཛིན་པའི་བཀྲ་ཤིས་439ཤོག ། ཕན་བདེ་འབྱུང་གནས་ཐུབ་བསྟན་རིན་པོ་ཆེ། ། ཕྱོགས་དུས་ཀུན་ཏུ་དར་ཞིང་རྒྱས་པ་དང་། ། རྒྱལ་ཁམས་ཡོངས་ལ་བཀྲ་ཤིས་ལོ་ལེགས་ཤིང་། ། བཀྲ་ཤིས་ཆེན་པོས་ས་གསུམ་ཁྱབ་གྱུར་ཅིག ། ཅེས་བསྟན་འགྲོ་ཡོངས་ལ་ཕན་པའི་ཨོ་རྒྱན་སྤྲུལ་པའི་གླེགས་བམ་གྱི་པར་བྱང་ཉུང་འདུས་འདི་ནི། ཕྱོགས་མེད་རྒྱལ་ཁམས་འགྲིམས་པའི་རྣལ་འབྱོར་པ་གུ་ཡངས་ཡན་པ་བློ་བདེ་་་་་་་ཞབས་དཀར་པས། ཉམས་དགའ་རིག་པ་དྭངས་པའི་དབེན་གནས་བཀྲ་ཤིས་འཁྱིལ་བ་ནས་སྦྱར་བའོ། ། འདིས་ཀྱང་བསྟན་པ་དང་འགྲོ་བ་ཡོངས་ལ་ཕན་པ་དཔག་ཏུ་མེད་པ་ཇོགས་པར་གྱུར་ཅིག ། སརྦ་མངྒ་ལོ། །
440
དཀར་ཆག
དཀར་ཆགརྨད་བྱུང་སྤྲུལ་པའི་གླེགས་བམ་བཞུགས་སོ།། ་་་་་་་་་་་་་་་་་་་་་ (1)བསྟན་འགྲོ་ཡོངས་ལ་ཕན་པའི་ཨོ་རྒྱན་སྤྲུལ་པའི་གླེགས་བམ་། པ། (།།ཿ།།། ས།་ རེ་། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ (215)ཆོས་བཤད་གཞན་ཕན་ཉི་མ་བཞུགས་སོ།། ་་་་་་་་་་་་་་་་་་་་་ (441)
རྨད་བྱུང་སྤྲུལ་པའི་གླེགས་བམ།
༄༅ ། །རྨད་བྱུང་སྤྲུལ་པའི་གླེགས་བམ་བཞུགས་སོ། ། ༄༅། །ན་མོ་གུ་རུ་བཛྲ་དྷ་ར་ཡ། ཆོས་རྣམས་ཐམས་ཅད་མ་འདྲེས་ས་ལེར་མཁྱེན། ། མར་གྱུར་འགྲོ་བ་ཡོངས་ལ་བུ་ལྟར་བྱམས། ། སྐྱོ་ངལ་མེད་པར་འགྲོ་ལ་ཆོས་འཁོར་བསྐོ། ར། ། སངས་རྒྱས་ཐུགས་རྗེ་ཅན་ལ་སྤྱི་བོས་འདུད། ། བརྩེ་བའི་ཤུགས་ཀྱིས་བསྐྱོད་ནས་ཡར་ལ་བཞེངས། ། ཐུགས་རྗེ་སྤྱན་གྱིས་འགྲོ་བ་ཡོངས་ལ་གཟིགས། ། ཉིན་མཚན་མེད་པར་འགྲོ་ཀུན་འདྲེན་མཛད་པའི། །
འཕགས་པ་སྤྱན་རས་གཟིགས་ལ་སྙིང་ནས་འདུད། ། ཐུགས་ཀྱི་དགོངས་པ་ནམ་མཁའི་ཁྱེན་ལྟར་ཡངས། ། བྱམས་ངང་སྙིང་རྗེ་ཉི་ཟླ་ལྟ་བུར་མངའ། ། སྙིགས་དུས་འགྲོ་བ་ཡོངས་ཀྱི་སྐྱབས་མགོན་རྗེ། ། རྒྱལ་བ་ཡབ་སྲས་གཉིས་ཀྱི་ཞབས་ལ་ ་འདུད། ། རང་དང་སྐལ་བ་ལྡན་པའི་གདུལ་བྱ་ལ། ། བརྩེ་བས་མདོ་སྔགས་ལམ་བཟང་སྟོན་མཛད་པའི། ། མཚུངས་མེད་ཆོས་རྒྱལ་ངག་གི་དབང་པོ་ཡི། ། བཀའ་དྲིན་དྲན་བཞིན་ལན་བརྒྱར་1གུས་ཕྱག་འཚལ། ། སེམས་ཅན་གསོད་པ་མཐོང་ན་སྙིང་རྗེ་ནས། །
སྲོག་ཚབ་རང་སྲོག་གཏོང་ལ་ཕངས་པ་མེད། ། བྱམས་དང་སྙིང་རྗེ་བྱང་ཆུབ་སེམས་མངའ་བའི། ། བྱང་ཆུབ་སེམས་དཔའ་ཡོངས་ལ་གུས་པས་འདུད། ། ཁྱེད་རྣམས་མཁྱེན་བརྩེ་ནུས་པའི་ཤུགས་ཕྱུང་ལ། ། བདག་དང་འགྲོ་བ་ཡོངས་ཀྱི་ཤེས་རྒྱུད་ལ། ། བྱམས་དང་སྙིང་རྗེ་བྱང་སེམས་རིན་པོ་ཆེ། ། བཅོས་མིན་མྱུར་དུ་སྐྱེ་བར་བྱེན་གྱིས་རློབས། ། གཞོན་ནུ་རབ་མཇེས་རྗེ་བཙུན་འཇམ་པའི་དབྱངས། ། བདག་གི་སྙིང་ག་ཆོས་ཀྱི་འཁོར་ལོར་བཞུགས། ། གཏིང་དཔག་དཀའ་བའི་ཆོས་ཚུལ་རྒྱ་མཚོ་ཡང་། །
འཇམ་དབྱངས་ཁྱེད་བཞིན་རྟོགས་པར་བྱེན་གྱིས་རློབས། ། བལྟ་བས་མི་ངོམ་ལྷ་མོ་དབྱངས་ཅན་མ། ། མགྲིན་པ་ལོངས་སྤྱོད་འཁོར་ལོའི་རྒྱན་དུ་བཞུགས། ། ཆོས་ཀུན་རྟོགས་ནས་གཞན་ལ་སྟོན་པ་འི་ཚེ། ། ལྷ་མོ་ཁྱེད་དང་མཚུངས་པར་བྱེན་གྱིས་རློབས། ། སྡིག་ཟས་ཤ་དང་མྱོས་ཆང་བུད་མེད་ལ། ། རང་གཞན་ཀུན་གྱི་སྲེད་པ་ལྡོག་པའི་ཕྱིར། ། དེ་གསུམ་ཉེས་དམིགས་མདོ་དང་བསྟན་བཅོས་ན། ། ཡོད་ཚུལ་ལུང་འདྲེན་བྱས་ནས་བཤད་ཀྱིས་ཉོན། ། དེ་ཡང་འཁོར་བའི་སྡུག་བསྔལ་སྤྱི་དང་།
ཁྱད་པར་ངན་སོང་གསུམ་གྱི་སྡུག་བསྔལ་མྱོང་བའི་རྒྱུའི་གཙོ་བོ་མི་དགེ་བ་བཅུ་ཡིན་ལ། དེའི་ནང་ནས་སྡིག་པའི་ཆེ་ཤོས་སྲོག་གཅོད་ཀྱི་2ལས་ངན་པ་འདི་ཉིད་ཡིན། སྲོག་གཅོད་པའི་རྩ་བ་ཤ་འདི་ལ་ཐུག་འདུག་པས། ཐོག་མར་སྡིག་ཟས་ཕ་མའི་ཤ་ཁྲག་ཟོས་འཐུང་བའི་ཉེས་དམིགས་དང་གཅིག ཉེས་སྐྱོན་ཐམས་ཅད་བསྐྱེད་པའི་རྩ་བ་སྤྱོ་ཆུ་ཆང་གི་ཉེས་དམིགས་དང་གཉིས། སྡུག་བསྔལ་ཐམས་ཅད་ཀྱི་རྩ་བ་འཇིག་རྟེན་ཁྱིམ་ཐབ་བུད་མེད་བསྟེན་པའི་ཉེས་དམིགས་དང་གསུམ། ཤ་ཆང་བུད་མེད་ཀྱི་དབང་དུ་སོང་ནས་སྲོག་གཅོད་ཀྱི་ལས་བྱས་པའི་ཉེས་དམིགས་དང་བཞི་བོ་་་་་་་འདི་གང་བཤད་པར་བྱ་བའི་ཆོས་སོ། ། དེ་ཇི་ལྟར་འཆད་ན། རང་བ། ཞན་ཀུན་ཡིད་ཆེས་པའི་ཕྱིར་མདོ་རྒྱུད་བསྟན་བཅོས་ཀྱི་ལུང་མང་བོ་དྲངས་ནས་བཤད་པར་་་་བྱའོ། །
དེ་ལ་སྦྱོར་བའི་ཆོས་དྲུག་སྔོན་དུ་བཏང་། དེ་ནས་སྤྱི་བོར་བླ་མ་ཐུབ་པའི་དབང་བོ་སྒོམ་བཞིན་པའི་ངང་ནས། དང་པོ་སྡིག་ཟས་ཕ་མའི་ཤ་ཁྲག་ཟོས་པ་དང་འཐུང་བའི་ཉེས་དམིགས་བསམ་པ་ནི། རྒྱལ་བ་ཤཱཀྱ་ཐུབ་པའི་གསུང་རབ་དྲི་མ་མེད་པའི་ནང་ནས། ཐོག་མར་ལང་གར་གཤེགས་པའི་མདོ་ལས། བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་པོས། བཅོམ་ལྡན་འདས་ལ་ཚིགས་སུ་བཅད་པ་རྣམས་ཀྱིས་ཞུས་ནས། ཡང་བཅོམ་ལྡན་འདས་ལ་གསོལ་བ་བཏབ་པ། གང་གིས་མ་འོངས་པ་དང་། ད་ལྟར་བྱུང་བའི་དུས་ན།
བདག་དང་བྱང་ཆུབ་3སེམས་དཔའ་སེམས་དཔའ་ཆེན་པོ་གཞན་རྣམས་ཀྱིས། སེམས་ཅན་ཤ་ཁྲག་ཟ་བ་ལ་སོགས་པའི་བག་ཆགས་ཀྱིས་བསྒོས་པ། ཤའི་ཟས་ལ་ཆགས་པའི་སེམས་ཅན་རྣམས་ཀྱིས་རོ་ལ་སྲེད་པ་སྤང་་་་་་བའི་སླད་དུ། ཅི་ནས་ཀྱང་སེམས་ཅན་དེ་དག་རོའི་སྲེད་པ་བསལ་ཏེ། ཆོས་ཀྱི་རོའི་ཟས་ལ་མོས་པའི་སེམས་ཅན་ཐམས་ཅད་ལ་བུ་གཅིག་པ་ལྟར་སྡུག་པ་དང་ལྡན་ཞིང་ཕན་ཚུན་དུ་་་་་་་་བྱམས་པ་ཐོབ་པ་དང་། ཐོབ་ནས་ཀྱང་བྱང་ཆུབ་སེམས་དཔའི་ས་རྣམས་སུ་བྱང་བར་བྱས་ཏེ། མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་དང་། ཉན་ཐོས་དང་། རང་སངས་རྒྱས་ཀྱི་སར་ངལ་བསོས་ཏེ། དེ་བཞིན་གཤེགས་པའི་ས་བླ་ན་མེད་པ་འཐོབ་པར་འགྱུར་བའི་ཆོས་བཤད་པར་ཤ་ཟ་བ་ཉེས་པར་བལྟ་བ།
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བདག་ལ་བཤད་དུ་གསོལ། བཅོམ་ལྡན་འདས་མུ་སྟེགས་ཅན་གཞན་ངན་པར་བཤད་པའི་ཆོས་ཅན། འཇིག་རྟེན་རྒྱང་འཕེན་གྱི་ལྟ་བ་ལ་མངོན་པར་ཞེན་པ་ཡོད་པ་་་་་དང་མེད་པའི་ཕྱོགས་དང་། རྟག་པ་དང་ཆད་པར་སྨྲ་བ་རྣམས་ཀྱིས་ཀྱང་ཤ་འཚལ་བ་བཀག་སྟེ་དེ་དག་ཀྱང་མི་འཚལ་ན། འཇིག་རྟེན་གྱེ་མགོན་པོ་ཁྱོད་ཀྱིས་བསྟན་པ་ཐུགས་རྗེས་རོ་་་་་་་་་་4གཅིག་ཏུ་གྱུར་པ། ཡང་དག་པར་རྫོགས་པའི་སངས་རྒྱས་ཀྱིས་གསུངས་པ་ལ། རང་ཤ་འཚལ་བ་དང་། འཚལ་བ་མི་ལྡོག་པ་ལྟ་ཅིས་འབྱུང་། ཅི་ནས་ཀྱང་བདག་དང་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་རྣམས་ཀྱིས་སེམས་ཅན་རྣམས་ལ་དེ་བཞིན་ཉིད་དུ་ཆོས་བསྟན་པར་བགྱི་བ་དེ་བཅོམ་ལྡན་འདས་་་་་་་འཇིག་རྟེན་ཐམས་ཅད་ལ་ཐུགས་བརྩེ་བ་ཐམས་ཅད་དུ་བུ་་་་་་་་་་གཅིག་དང་མཚུངས་པར་གཟིགས་ནས། ཐུགས་རྗེ་ཆེན་པོ་ཅན་གྱིས་ཐུགས་བརྩེ་བའི་སླད་དུ།
ཤ་འཚལ་བའི་ནོངས་པ་ལེགས་པར་བསྟན་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། བློ་གྲོས་ཆེན་པོ་དེའི་ཕྱིར་ཤིན་ཏུ་ལེགས་པར་ཉོན་ལ་ཡིད་ལ་ཟུངས་ཤིག་དང་། ངས་ཁྱོད་ལ་བཤད་དོ། ། ལེགས་སོ་ཞེས་གསོལ་ནས། བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་པོས་་་་བཅོམ་ལྡན་འདས་ལ་ཕྱིར་ཉན་པ་དང་། བཅོམ་ལྡན་འདས་ཀྱིས་དེ་ལ་འདི་སྐད་ཅེས་བཀའ་སྩལ་ཏོ། ། བློ་གྲོས་ཆེན་བོ་བྱང་ཆུབ་སེམས་དཔའ་སྙིང་བརྩེ་བའི་བདག་ཉིད་ཅན་གྱིས་རྒྱུ་ཚད་མེད་་་་པའི་ཕྱིར་ཤ་ཐམས་ཅད་བཟའ་བར་མི་བྱ་སྟེ། དེ་དག་ལས་ཕྱོགས་ཙམ་ཞིག་བཤད་པར་བྱའོ། ། དེ་ལ་བློ་གྲོས་ཆེན་པོ་སྲོག་ཆགས་ཡུན་རིང་པོ་ནས་འཁོར་བ་རྣམས་ལ་གང་ཕའམ།
མའམ། སྤུན་ནམ། སྲིང་མོའམ། བུའམ། བུ་མོའམ། གཉེན་བཤེས་སམ། 5གཉེན་ནམ། གཉེན་ལྟ་བུ་གང་ཡང་རུང་བར་མ་གྱུར་པའི་སེམས་ཅན་དེ་ནི་རྙེད་པར་སླ་བའི་རྣམ་པ་གང་ཡང་མེད་དོ། ། གཉེན་དང་གཉེན་ལྟ་བུར་གྱུར་པ་དེ་དག་ཚེ་གཞན་དུ་ལུས་བརྗེས་པ་རི་དྭགས་དང་། ཕྱུགས་དང་།
བྱའི་སྐྱེ་གནས་གང་ཡང་རུང་བར་གྱུར་ལ། བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་ཀྱི་ཆོས་འདོད་པ་འབྱུང་བོ་ཐམས་ཅད་བདག་དང་འདྲ་་་་་་་བར་གྱུར་པར་འདོད་པས། སྐྱེ་བོ་སྲོག་ཆགས་སུ་གྱུར་པ་ཐམས་ཅད་ལས་བྱུང་བའི་ཤ་ཇི་སྐད་དུ་བཟའ་བར་བྱ། བློ་གྲོས་ཆེན་པོ་སྲིན་པོ་རྣམས་ཀྱང་དེ་བཞིན་གཤེགས་པ་རྣམས་ཀྱི་ཆོས་ཀྱི་ཆོས་ཉིད་བཟང་པོ་འདི་ཐོས་ནས་ཤ་ཟ་བ་ལས་རྣམ་པར་བཟློག་ཅིང་། སྲིན་པོའི་རང་བཞིན་དང་བྲལ་ནས་སྙིང་རྗེ་ཅན་དུ་འགྱུར་ན། ཆོས་འདོད་ང་འི་སྐྱེ་བོ་རྣམས་ལྟ་ཅི་སྨོས། དེ་ལྟར་ན་བློ་གྲོས་ཆེན་པོ་ཚེ་རབས་འཕོས་པ་དེ་དང་དེ་དག་ཏུ་སེམས་ཅན་ཐམས་ཅད་གཉེནབཤེས་དང་། གཉེན་དུ་གྱུར་པའི་འདུ་ཤེས་ཀྱིས་སེམས་ཅན་ཐམས་ཅད་ལ་བུ་གཅིག་གི་འདུ་ཤེས་སུ་བསྒོམ་པའི་ཕྱིར། བྱང་ཆུབ་སེམས་དཔའ་སྙིང་བརྩེ་བའི་བདག་ཉིད་ཅན་གྱིས་ཤ་ཐམས་ཅད་མི་བཟའོ། ། བློ་གྲོས་ཆེན་པོ་སྤྱོད་པ་དང་ལྡན་པའི་བྱང་ཆུབ་སེམས་དཔའ་ནི་ཤ་བཟའ་མི་རུང་བ་དང་།
འཁྲུལ་བའི་ཕྱིར་ཡང་ཤ་ཐམས་ཅད་མི་བཟའ་སྟེ། བློ་གྲོས་ཆེན་6པོ་བོང་བུ་དང་། རྔ་མོང་དང་། ཁྱི་དང་། གླང་དང་། མིའི་ཤ་ལ་སོགས་པ་ནི་འཇིག་རྟེན་གྱིས་བཟའ་བ་མ་ཡིན་ན། འདི་ལྟར་ཤན་པ་དག་རིན་གྱི་ཕྱིར་བཟར་རུང་ངོ་། ། ཞེས་ཟེར་ཞིང་སྲང་གི་དབུས་དག་ཏུ་འཚོང་བར་བྱེད་པས། དེའི་ཕྱིར་ཡང་བློ་གྲོས་ཆེན་པོ་བྱང་ཆུབ་སེམས་དཔས་ཤ་ཐམས་ཅད་མི་བཟའ་འོ བློ་གྲོས་ཆེན་པོ་གཙང་བར་འདོད་པའི་ཕྱིར་ཡང་བྱང་ཆུབ་སེམས་་་་དཔས་ནི་ཤ་ཁུ་ཆུ་ཁྲག་ལས་བྱུང་བའི་ཕྱིར་ཤ་མི་བཟའ་འོ། ། འབྱུང་བོ་རྣམས་དངངས་པར་བྱེད་པའི་ཕྱིར་ཡང་བློ་གྲོས་ཆེན་པོ་བྱང་ཆུབ་སེམས་དཔའ་བྱམས་པར་འདོད་པ་རྣལ་འབྱོར་ཅན་གྱིས་ཤ་ཐམས་ཅད་བཟའ་བར་མི་བྱའོ། །
འདི་ལྟ་སྟེ། བློ་གྲོས་ཆེན་པོ་སྤེ་ཤ་ཅན་དང་། གདོལ་བ་དང་། ཉ་བ་ལ་སོགས་པ་ཁྱེའི་ཤ་ཟ་བའི་སེམས་ཅན་རྣམས་ནི་རྒྱང་མ་ནས་མཐོང་ཡང་ཁྱི་་་་་་་་་རྣམས་འཇིགས་པས་ཟུག་སྟེ། ལ་ལ་ནི་བདག་ཅག་ཀྱང་བསད་དུ་འོང་ངོ་ཞེས་ཤི་ལ་ཐུག་པར་འགྱུར་རོ། ། དེ་བཞིན་དུ་བློ་གྲོས་ཆེན་པོ་ནམ་མཁའ་དང་། ས་ཆུ་ལ་གནས་པའི་འགྲོ་བ་ཤིན་ཏུ་ཕྲ་བ་གཞན་ཡོད་པ་དེ་དག་ཀྱང་ཤ་ཟ་བ་རྒྱང་མ་ནས་མཐོང་མ་ཐག་ཏུ་སྣའི་དབང་པོ་རྣོན་པོས་དྲི་ཚོར་ནས། སྲིན་པོ་ལས་མི་དག་མྱུར་དུ་འབྱོལ་བ་བཞིན་ཏེ། ལ་ལ་ནི་ཤིར་དོགས་པར་ཡང་འགྱུར་རོ། ། བློ་གྲོས་ཆེན་པོ་དེའི་ཕྱིར་དངངས་པར་འགྱུར་བས་བྱང་ཆུབ་7སེམས་དཔས་སྙིང་རྗེ་ལ་གནས་པས་ཤ་མི་བཟའ་འོ། །
བློ་གྲོས་ཆེན་པོ་འཕགས་པ་མ་ཡིན་པའི་སྐྱེ་བོས་བསྙེན་ཅིང་དྲི་མི་ཞིམ་ལ་མི་སྙན་པར་བྱེད་པ་དང་། འཕགས་པའི་སྐྱེ་བོས་རྣམ་པར་སྤངས་པའི་ཕྱིར་ཡང་བྱང་ཆུབ་སེམས་དཔས་ཤ་མི་བཟའ་འོ བློ་གྲོས་ཆེན་པོ་འཕགས་པའི་སྐྱེ་བོ་ནི་དྲང་སྲོང་གི་ཟས་ཟ་སྟེ། ཁྲག་དང་ཤ་མི་ཟ་བས་དེའི་ཕྱིར་ཡང་བྱང་ཆུབ་སེམས་དཔས་ཤ་མི་་་་་བཟའ་འོ། ། བློ་གྲོས་ཆེན་པོ་སྐྱེ་བོ་མང་བོ་སེམས་རྗེས་སུ་བསྲུང་བའི་ཕྱིར་བསྟན་པ་ལ་སྐུར་བ་སྤངས་པར་འདོད་པའི་བྱང་ཆུབ་སེམས་དཔའ་སྙིང་རྗེའི་བདག་ཉིད་ཅན་གྱིས་ཤ་མི་བཟའ་འོ། ། དེ་འདི་ལྟ་སྟེ། བློ་གྲོས་ཆེན་པོ་འཇིག་རྟེན་ན་བསྟན་པ་ལ་སྐུར་བར་སྨྲ་བ་དག་ཡོད་དེ། ཀྱེ་མ་འདི་དག་གི་དགེ་སྦྱོང་ཉིད་ནི་ཅི་ཞིག་ཡོད། འདི་དག་ནི་ཚངས་པར་འཇུག་པའང་ག་ལ་ཡོད་དེ། དེ་ལྟར་འདི་དག་ནི་སྔོན་གྱི་དྲང་སྲོང་གི་ཟས་བོར་ནས་ཤ་ཟན་་་་བཞིན་དུ་ཤའི་ཟས་ཀྱིས་ལྟོ་གང་ཞིང་ནམ་མཁའ་དང་། ས་དང་ཆུ་ལ་གནས་པའི་འགྲོ་བ་ཕྲ་མོ་སྐྲག་པར་བྱེད་པ་རྣམས་འཇིག་་་་་རྟེན་འདི་དག་ཀུན་ཏུ་རྒྱུའོ། །
འདི་དག་གི་དགེ་སྦྱོང་ཉིད་ནི་ཉམས་སོ། ། འདི་དག་གི་སྡིག་པ་མ་སྤངས་པ་ཉིད་ནི་ཞིག་གོ ། འདི་དག་ལ་ཆོས་ཀྱང་མེད་འདུལ་བའང་མེད་དོ་ཞེས་དེ་ལྟར་་་་་་སྡང་བའི་སེམས་འཆང་བ་རྣམས་རྣམ་པ་དུ་མས་བསྟན་པ་ལ་་་་་་8བསྐུར་རོ། ། དེའི་ཕྱིར་བློ་གྲོས་ཆེན་པོ་སྐྱེ་བོ་མང་བོའི་སེམས་རྗེས་སུ་བསྲུང་བའི་ཕྱིར་བསྟན་པ་ལ་སྐུར་བ་སྤངས་པར་འདོད་པའི་བྱང་ཆུབ་སེམས་དཔའ་སྙིང་བརྩེ་བའི་བདག་ཉིད་ཅན་གྱིས་ཤ་་་་ཐམས་ཅད་མི་བཟའ་འོ། ། བློ་གྲོས་ཆེན་པོ་ཤི་བའི་རོ་དྲི་མི་ཞིམ་ཞིང་མི་འཕྲོད་པ་དང་མཚུངས་པའི་ཕྱིར་ཡང་བྱང་ཆུབ་སེམས་་་་དཔས་ཤ་མི་བཟའ་འོ། ། བློ་གྲོས་ཆེན་པོ་མི་ཤི་བའི་ཤ་བསྲེགས་པ་དང་། དེ་མ་ཡིན་པ་སྲོག་ཆགས་གཞན་གྱི་ཤ་བསྲེགས་པར་ཡང་དྲིའི་ཁྱད་པར་གང་ཡང་མེད་དེ། གཉིས་ཀ་དྲི་མི་ཞིམ་པར་མཚུངས་སོ། ། དེའི་ཕྱིར་ཡང་བློ་གྲོས་ཆེན་པོ་རྣལ་འབྱོར་ཅན་གཙང་བར་འདོད་པའི་བྱང་ཆུབ་སེམས་དཔས་ཤ་ཐམས་ཅད་མི་བཟའ་འོ། ། བློ་གྲོས་ཆེན་པོ་དུར་ཁྲོད་པ་རྣམས་དང་།
དགོན་པ་ནགས་འདབས་མི་མ་ཡིན་པར་རྒྱུ་བས་མཐའི་མལ་སྟན་ལ་་་་་་གནས་པའི་རྣལ་འབྱོར་པ་རྣལ་འབྱོར་ལ་སྤྱོད་པ་བྱམས་པ་ལ་་་་་་གནས་པ་རྣམས་དང་། རིག་སྔགས་འཆང་བ། རིག་སྔགས་གྲུབ་པར་འདོད་པ་རྣམས་ཀྱི་རིག་སྔགས་སྒྲུབ་པ་དང་། ཐར་བ་ལ་བགེགས་བྱེད་པའི་ཕྱིར་ཐེག་པ་ཆེན་པོ་ལ་ཞུགས་པའི་རིགས་ཀྱི་བུ་དང་། རིགས་ཀྱི་བུ་མོ་རྣམས་ཀྱིས་རྣལ་འབྱོར་སྒྲུབ་པ་ཐམས་ཅད་ཀྱི་བར་ཆད་བྱེད་པར་འགྱུར་བར་རྗེས་སུ་མཐོང་ནས་་་་་་་་་་བདག་དང་གཞན་གྱེ་ལུས་ལ་ཕན་པར་འདོད་པའི་བྱང་ཆུབ་་་་་་་9སེམས་དཔས་ཤ་ཐམས་ཅད་མི་བཟའ་འོ། ། གཟུགས་ལ་དམིགས་པ་རྣམ་པར་ཤེས་པའི་རྐྱེན་གྱིས་ཆགས་པ་བསྐྱེད་པའི་ཕྱིར་ཡང་འབྱུང་བོ་ཐམས་ཅད་བདག་ཏུ་གྱུར་པ་སྙིང་བརྩེ་བའི་བདག་་་་་་་ཉིད་ཅན་གྱི་བྱང་ཆུབ་སེམས་དཔས་ཤ་ཐམས་ཅད་མི་བཟའ་འོ། ། བློ་གྲོས་ཆེན་པོ་དེ་རྣམས་ཀྱང་སྤོང་བའི་ཕྱིར་བྱང་ཆུབ་སེམས་དཔའ་སྙིང་བརྩེ་བའི་བདག་ཉིད་ཅན་གྱིས་ཤ་ཐམས་ཅད་མི་བཟའ་འོ། ། བློ་གྲོས་ཆེན་པོ་ཚེ་འདི་ཉིད་ལའང་དེའི་ཁ་ཤིན་ཏུ་དྲི་མི་ཞིམ་པར་འགྱུར་བའི་ཕྱིར་བྱང་ཆུབ་སེམས་དཔས་ཤ་་་་་་ཐམས་ཅད་མི་བཟའ་འོ། ། སྡུག་བསྔལ་ཞིང་ཉལ་བ་དང་། སྡུག་བསྔལ་ཞིང་སད་པ་དང་།
སྡིག་པའི་རྨི་ལམ་སྤུ་གཡོ་བར་བྱེད་པ་མཐོང་བ་དང་། ཁྱིམ་སྟོང་བ་ན་འདུག་ཅིང་གཅིག་པུ་དབེན་པར་གནས་པའི་ཚེའང་དེ་ལ་མདངས་འཕྲོག་པའི་མི་མ་ཡིན་་་་་་་རྣམས་མདངས་འཕྲོག་པ་དང་། བར་བར་སྡང་བ་དང་། གློ་བུར་དུ་འཇིགས་ཤིང་སྐྲག་པར་འགྱུར་བ་དང་། ཟས་ཀྱི་ཚོད་མི་ཟིན་ཏེ། ཟོས་པ་དང་། འཐུངས་པ་དང་། འཚོས་པ་དང་། མྱང་བའི་བཅུད་ལེགས་པར་འཇུག་པའི་མཆོག་ཏུ་མི་འགྱུར་བ་་་་དང་། ལྟོ་སྲིན་བུ་སྐྱེས་པ་དང་།
མཛེ་མང་པོའི་གཞིར་འགྱུར་བ། ནད་མང་བར་བྱེད་པ་ཡིན། མི་འཕྲོད་པའི་འདུ་ཤེས་ཀྱང་མི་འཐོབ་སྟེ། ངས་ཁ་ཟས་ནི་བུའི་ཤ་དང་སྨན་བཞིན་དུ་བཤད་ལ། 10བློ་གྲོས་ཆེན་པོ་འཕགས་པ་མ་ཡིན་པའི་སྐྱེ་བོས་བསྙེན་པ། འཕགས་པའི་སྐྱེ་བོས་རྣམ་པར་སྤངས་པ། ཉེས་པ་དུ་མ་འཐོབ་པར་བྱེད་པ། ཡོན་ཏན་དུ་མས་རྣམ་པར་སྤངས་པ། དྲང་སྲོང་མ་ཡིན་པའི་ཟས་མི་བསོད་པ་མི་རུང་བའི་ཟས་ཤ་དང་ཁྲག་་་་་་་་རྣམས་དེ་ཇི་ལྟར་སློབ་མ་རྣམས་ལ་གནང་བར་བྱ། བློ་གྲོས་ཆེན་པོ་ངས་ནི་འཕགས་པའི་སྐྱེ་བོ་ཐམས་ཅད་ཀྱིས་བསྙེན་པ།
འཕགས་པ་མ་ཡིན་པའི་སྐྱེ་བོས་རྣམ་པར་སྤངས་པ། ཡོན་ཏན་མང་བོ་འཐོབ་པར་བྱེད་པ། ཉེས་པ་མང་པོ་རྣམ་པར་སྤངས་པ། སྔོན་གྱི་དྲང་སྲོང་གི་ཟས་བསོད་པ། འབྲས་དང་། ནས་དང་། གྲོ་དང་། སྲན་མ་རྡེའུ་དང་། བལ་སྲན་དང་། སྲན་ཆུང་ལ་སོགས་པ་དང་།
མར་དང་། འབྲུ་མར་དང་། སྦྲང་རྩི་དང་། ཧྭགས་དང་། བུ་རམ་དང་། ཁ་འདའ་དང་། ཤ་ཁ་ར་ལ་སོགས་པའི་ཟས་རྣམས་འོས་ཤིང་བརྟགས་པ་ཡིན་ཞེས་གནང་ན། བློ་གྲོས་ཆེན་པོ་མ་འོངས་པའི་དུས་ན། སྐྱེས་བུ་བླུན་པོ་འདུལ་བ་ལ་རྣམ་པར་རྟོག་པ། རྣམ་པ་མང་པོ་སྤྲ་བ་ཤ་ཟན་གྱི་རིགས་ཀྱི་བག་ཆགས་ཀྱིས་བསྒོས་པ་རོ་ལ་སྲེད་པ་ལ་ཤིན་ཏུ་ཆགས་པ་ཁ་ཅིག་ནི་འདི་བསོད་པའི་ཁ་ཟས་ཡིན་པར་འཛིན་ཏེ།
བློ་གྲོས་ཆེན་པོ་སྔོན་གྱི་རྒྱལ་བ་ལ་བྱ་བ་བྱས་པ། དགེ་བའི་རྩ་བ་བསྐྱེད་པ། དད་པ་ཅན་རྣམ་པར་རྟོག་པ་མི་མངའ་བ། ཤཱཀྱའི་རིགས་ཀྱི་རིགས་སུ་11མིའི་རིགས་ཀྱི་བུ་དང་། རིགས་ཀྱི་བུ་མོ་ལུས་སྲོག་དང་། ལོངས་སྤྱོད་ལ་མ་ཆགས་པ། རོ་ལ་མ་ཞེན་པ་རོ་ལ་མི་བརྐམ་པ། སྙིང་རྗེ་ཅན། འབྱུང་པོ་ཐམས་ཅད་བདག་བཞིན་དུ་དད་པར་འདོད་པ། སེམས་ཅན་ཐམས་ཅད་ལ་བུ་གཅིག་བཞིན་དུ་སྡུག་པར་ལྟ་བའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་དེ་་་་སྙམ་དུ་འཛིན་པར་བཤད་དོ། །
བློ་གྲོས་ཆེན་པོ་སྔོན་འདས་པའི་དུས་ན་རྒྱལ་པོ་སེང་གེ་མདངས་བཟང་ཞེས་བྱ་བ་ཞིག་བྱུང་སྟེ། དེས་ཁ་ཟས་སུ་ཤ་ཟ་ཞིང་མ་འོས་པར་བསྟེན་པར་རོ་ལ་སྲེད་་་་་་་ཅིང་ཆགས་པ་ལ་འདུན་པའི་ཕྱིར་མིའི་ཤའང་ཟོས་པར་གྱུར་་་་་་་ནས། དེའི་ཕྱིར་མཛའ་བོ་དང་། བློན་པོ་དང་། གཉེན་དང་། གཉེན་འདབས་ཀྱི་སྐྱེ་བོའི་ཚོགས་ཀྱིས་ཀྱང་སྤངས་པར་གྱུར་ན། གྲོང་ཁྱེར་བ་དང་། ཡུལ་གྱི་འགྲོ་བ་རྣམས་ཀྱིས་ལྟ་ཅི་སྨོས་ཏེ། བདག་གི་སྲིད་དང་ཡུལ་ཡོངས་སུ་བཏང་བའི་ཕྱིར་རབ་ཏུ་ཉོན་མོངས་པར་གྱུར་ཏོ། ། བློ་གྲོས་ཆེན་པོ་དབང་བོས་ཀྱང་སྔོན་ལྷའི་བདག་པོ་ཐོབ་པར་གྱུར་ནས་ཤ་ཟ་བའི་བག་ཆགས་ཀྱི་ཉེས་པས་ཁྲའི་གཟུགས་སུ་བྱས་ནས་ལས་ཀུན་པ་ཐི་བའི་གཟུགས་དང་ཆ་བྱད་འཆང་བ་ཤིན་ཏུ་གཙེས་པར་གྱུར་ཏེ།
རྒྱལ་པོ་བཞི་ལྡན་ཉེས་པ་མེད་པ་འབྱུང་བོ་ལ་སྙིང་བརྩེ་བ་ཅན་ཉིད་ཀྱང་སྲང་ལ་་་་བཏབ་ཅིང་སྡུག་བསྔལ་ཆེན་པོ་ཐོབ་པར་བྱས་སོ། ། བློ་གྲོས་ཆེན་12པོ་དེ་ལྟར་ཚེ་དུ་མར་གོམས་ཤིང་ལྷའི་དབང་པོ་བརྒྱ་བྱིན་དུ་གྱུར་ཀྱང་བདག་དང་གཞན་ལ་ཉེས་པ་ཐོབ་པར་བྱེད་པར་གྱུར་ན་་་་་་གཞན་དག་ལྟ་ཅི་སྨོས། བློ་གྲོས་ཆེན་པོ་མའི་དབང་བོར་གྱུར་པ་གཞན་རྣམས་ཀྱང་རྟ་ཤུགས་དྲག་པོས་ཁྱེར་ནས། འབྲོག་དགོན་པ་ན་འཁྱམས་འཁྱམས་པ་ལས་སྲོག་གི་རིམ་གྲོའི་ཕྱིར་སེང་གེ་མོ་དང་འཚོས་པར་འགྱུར་ཏེ། བུ་དག་ཀྱང་སྐྱེས་པར་གྱུར་ཏོ། ། སེང་གེ་དང་འགྲོགས་པའི་རྒྱུས་རྒྱལ་པོའི་བུ་རྐང་བཀྲ་ལ་སོགས་པ་ང་སྔོན་གྱི་ཚེ་རབས་ལ་ཤ་ཟ་བའི་ཉེས་པའི་བག་ཆགས་ཀྱིས་་་་མིའི་དབང་པོར་གྱུར་ཀྱང་ཤ་ཟ་བར་གྱུར་ཏོ། ། བློ་གྲོས་ཆེན་པོ་ཚེ་འདི་ཉིད་ལའང་ཁྱིམ་བདུན་པའི་གྲོང་ན་ཤ་ལ་ཤིན་ཏུ་བརྐམ་་་་་་ཞིང་མི་འོས་པར་བསྟེན་ན། མི་ཤ་ཟ་བའི་མཁའ་འགྲོ་ཕ་དང་། མཁའ་འགྲོ་མ་མ་རུངས་པ་དག་ཏུ་སྐྱེའོ། ། བློ་གྲོས་ཆེན་པོ་དེ་དག་ཚེ་བརྗེས་ནས་ཀྱང་ཤའི་རོ་ལ་ཆགས་པ་དེ་ཉིད་ཀྱིས་སེང་གེ་དང་།
སྟག་དང་། གཟིག་དང་། སྤྱང་གི་དང་། ས་རཀྐ་དང་། བྱེ་ལ་དང་། ཝ་དང་། འུག་པ་ཤ་མང་པོ་ཟ་བའི་སྐྱེ་གནས་དང་། ཤ་མང་དུ་ཟ་བའི་སྲིན་པོ་ལ་སོགས་པ་ཤིན་ཏུ་གཏུམ་པའི་སྐྱེ་གནས་སུའང་ལྟུང་བར་བྱེད་དོ། ། དེར་ལྷུང་བ་རྣམས་མིའི་སྐྱེ་གནས་ཀྱང་འཐོབ་པར་དཀའ་ན་མྱ་ངན་ལས་འདས་པ་ལྟ་ཅི་སྨོ་ས་ཏེ། བློ་གྲོས་ཆེན་པོ་ཤ་ཟ་བའི་ཉེས་པ་ཡང་དེ་དག་ལ་13སོགས་པ་ཡིན་ན།
ཤིན་ཏུ་བསྙེན་པ་རྣམས་ལ་ལོག་ལྟ་ལོས་ཀྱང་སྐྱེ་མོད། ཕྱིར་བཟློག་པས་ན་ཡོན་ཏན་ཤིན་ཏུ་མང་ན། བློ་གྲོས་ཆེན་པོ་བྱིས་པ་སོ་སོའི་སྐྱེ་བོ་རྣམས་ཀྱིས་ནི་ཡོན་ཏན་དང་། ཉེས་པ་འདི་དག་དང་། གཞན་ཡང་ཁོང་དུ་མི་ཆུད་དོ། ། བློ་གྲོས་ཆེན་པོ་ཡོན་ཏན་དང་ཉེས་པ་འདི་དག་ལ་སོགས་པ་མཐོང་བའི་ཕྱིར་བྱང་ཆུབ་སེམས་དཔའ་སྙིང་བརྩེ་བའི་བདག་ཉིད་ཅན་གྱིས་ཤ་ཐམས་ཅད་མི་བཟའ་བར་བཤད་དོ། ། བློ་གྲོས་ཆེན་པོ་གལ་ཏེ་ཇི་ལྟར་ཤ་སུའང་མི་ཟ་ན་ནི་དེའི་ཕྱིར་སྲོག་ཆགས་རྣམས་ཀྱང་གསོད་པར་མི་འགྱུར་ན། བློ་གྲོས་ཆེན་པོ་སྲོག་ཆགས་ཉེས་པ་མེད་པར་རིན་གྱི་ཕྱིར་བསད་པ་ནི་ཕལ་ཆེའི་དེ་ལས་གཞན་གྱི་ཕྱིར་ནི་ཉུང་ངོ་། ། བློ་གྲོས་ཆེན་པོ་རོ་ལ་སྲེད་པ་ནི་ཤིན་ཏུ་མི་བཟད་པ་ཡིན་ཏེ། དེ་ལ་ཤིན་ཏུ་བསྙེན་པས་མིའི་ཤ་དག་ཀྱང་མི་དག་ཟ་བར་གྱུར་ན།
རི་དྭགས་དང་། ཕྱུགས་དང་། བྱ་དང་། སྲོག་ཆགས་ལས་བྱུང་བའི་ཤ་དེས་ཟ་བ་ལྟ་ཅི་སྨོས། བློ་གྲོས་ཆེན་པོ་ཤའི་རོ་ལ་སྲེད་པས་གཟིར་བ་རྣམས་ཀྱིས་རྒྱ་དང་འཁྲུལ་འཁོར་འདི་དག་དེ་ལྟ་དེ་ལྟར་བཅས་ཏེ། དེ་དག་གིས་ནི་བྱ་བ་དང་། ཤན་པ་དང་། ཉ་པ་ལ་སོགས་པས་ནམ་མཁའ་ལ་རྒྱུ་བ་དང་། ས་ལ་འགྲོ་བ་དང་། ཆུ་ལ་རྒྱུ་བའི་སྲོག་ཆགས་ཉེས་པ་མེད་པ་རྣམས་རྣམ་པ་དུ་མས་གསོད་པར་བྱེད་དོ། །
བློ་གྲོས་ཆེན་14པོ་འོན་ཀྱང་སྨད་པར་གྱུར་པའི་སེམས་གཏུམ་པ་ཅན་སྲིན་པོ་་་་་་ལྟར་སྙིང་རྗེ་མེད་པ་རྣམས་ནི་སྲོག་ཆགས་སུ་འདུ་ཤེས་པས་་་་་་་་་གསོད་ཅིང་ཟ་ཡང་སྙིང་རྗེ་ནམ་ཡང་མི་སྐྱེའོ། ། བློ་གྲོས་ཆེན་པོ་གང་ཉེ་བར་བཟུང་སྟེ་ཉན་ཐོས་རྣམས་ལ་གནང་བར་བྱས་སམ། བྱས་པ་དང་། བྱེད་དུ་མ་བཅུག་པ་དང་། མ་བརྟགས་པ་ཞེས་བྱའི་ཤའང་རུང་བ་མེད་ན། བློ་གྲོས་ཆེན་པོ་མ་འོངས་པའི་དུས་ ་ན་ང་ཉིད་ཀྱི་བསྟན་པ་ལ་རབ་ཏུ་བྱུང་ཞིང་ཤཱཀྱའི་སྲས་ཡིན་ནོ། ། ཞེས་ཁས་ལེན་པ་ངུར་སྤྲིག་གི་རྒྱལ་མཚན་ཐོགས་པ། སྐྱེས་བུ་གླེན་པ་ལོག་པའི་རྟོག་གིས་སེམས་ཉམས་པར་གྱུར་པ། འདུལ་བ་ལ་རྣམ་པ་མང་པོར་རྣམ་པར་རྟོག་པ། སྨྲ་བའི་འཇིགས་ཚོགས་ལ་ལྟ་བ་རྒྱས་པ་རོའི་སྲེད་པ་ལ་ཆགས་པ་རྣམས་ཤ་ཟ་བའི་་་་་་་་་་གཏན་ཚིགས་སུ་སྣང་བ་དེ་དང་དེ་དག་སྟོན་ཏེ།
ང་ལའང་ཡང་དག་པ་མ་ཡིན་པར་སྐུར་བ་འདེབས་པར་སེམས་སོ། ། དོན་འབྱུང་བའི་གླེང་གཞི་དེ་དང་དེ་དག་ལ་བརྟགས་ནས་སྨྲ་སྟེ། སྔོན་བྱུང་བ་འདི་ནི་གླེང་གཞི་འདི་ལས་བཅོམ་ལྡན་འདས་ཀྱིས་ཤའི་ཟས་གནང་སྟེ་རུང་བའང་ཡིན། ཁ་ཟས་བསོད་པར་ཡང་གསུངས་ཏེ། དེ་བཞིན་གཤེགས་པ་ཉིད་ཀྱིས་ཀྱང་གསོལ་ཅེའོ། ། བློ་གྲོས་ཆེན་པོ་མདོ་གང་ལས་བསྙེན་པར་གནང་བ་མེད་དེ། ཟས་བབོད་པའི་ནང་དུའང་རུང་བར་མ་བཤད་དོ། ། བློ་གྲོས་15ཆེན་པོ་གལ་ཏེ་ངས་གནང་བར་བྱ་བར་འདོད་དམ། ངའི་ཉན་ཐོས་རྣམས་ཀྱིས་བསྙེན་པར་རུང་བ་ཞིག་ཡིན་ན་ནི། བྱམས་པས་གནས་པའི་རྣལ་འབྱོར་ཅན་དུར་ཁྲོད་པ་རྣམས་དང་།
ཐེག་པ་ཆེན་པོ་ལ་ཡང་དག་པར་ཞུགས་པའི་རིགས་ཀྱི་བུ་དང་། རིགས་ཀྱི་བུ་མོ་རྣམས་ལ་སེམས་ཅན་ཐམས་ཅད་བུ་གཅིག་་་་་་་་་་བཞིན་དུ་འདུ་ཤེས་བསྒོམ་པའི་ཕྱིར་ཤ་ཐམས་ཅད་ཟ་བ་གཅོད་པར་ཡང་བྱས་སོ། ། བློ་གྲོས་ཆེན་པོ་ངས་ནི་རིགས་ཀྱི་བུ་དང་རིགས་ཀྱི་བུ་མོ་ཆོས་འདོད་པ་ཐེག་པ་ཐམས་ཅད་ལ་རབ་ཏུ་་་་་་་་ཞུགས་པ་རྣམས་དང་། དུར་ཁྲོད་པ་བྱམས་པ་ལ་གནས་པ་དགོན་པ་བ་རྣལ་འབྱོར་ལ་སྤྱོད་པ་རྣམས་ཀྱིས་རྣལ་འབྱོར་་་་་་ཐམས་ཅད་སྒྲུབ་པ་དང་། སེམས་ཅན་ཐམས་ཅད་བུ་བཞིན་དུ་འདུ་ཤེས་བསྒོམ་པའི་ཕྱིར་ཤ་ཐམས་ཅད་གཅོད་པར་ཡང་བྱས་སོ། ། བསྟན་པ་བརྗོད་པ་དེ་དང་དེ་ལ་བསླབ་པའི་གཞི་རིམ་པས་བཅའ་བ་སྐས་ཀྱི་གདང་བུ་བྲེས་པའི་ཚུལ་དུ་རྣམ་གསུམ་བཅས་ནས། འདིའི་ཆེད་དུ་བྱས་པ་རྣམས་ཀྱང་བཀག་སྟེ། དེའི་ཕྱིར་རང་བཞིན་གྱི་ཤི་བ་བཅུའི་ཤ་ནི་མ་བཀག་མོད་ཀྱི། འདིར་ནི་ཐམས་ཅད་ཀྱི་ཐམས་ཅད་རྣམ་པ་ཐམས་ཅད་དུ་ཀུན་ཐབས་་་་་་་མེད་པར་རིལ་གྱིས་བཀག་སྟེ། དེ་ལྟར་བློ་གྲོས་ཆེན་པོ་ངས་ཤའི་ཟས་སུ་ལ་ཡང་མ་གནང་།
མི་གནང་། གནང་བར་མི་འགྱུར་ཏེ། 16བློ་གྲོས་ཆེན་པོ་རབ་ཏུ་བྱུང་པ་རྣམབ།་ ལ་ཤའི་ཟས་ནི་མི་རུང་་་་་་་བར་བཤད་དོ། ། བློ་གྲོས་ཆེན་པོ་གང་ཡང་ང་ལ་དེ་བཞིན་གཤེགས་པས་ཀྱང་གསོལ་ཏོ། ། ཞེས་སྐུར་པ་འདེབས་པར་སེམས་པ་དེའང་བློ་གྲོས་ཆེན་པོ་སྐྱེས་བུ་བླུན་པོ་རང་གི་ལས་ཀྱི་ཉེས་་་་་་་པའི་སྒྲིབ་པ་ལ་གནས་པ་དག་ལ་ཡུན་རིང་བོར་དོན་མེད་པ་་་་་་་་དང་། གནོད་པ་དང་། མི་བདེ་བ་སྒྲུབ་པར་འགྱུར་རོ། ། བློ་གྲོས་ཆེན་པོ་ངའི་འཕགས་པ་ཉན་ཐོས་རྣམས་ནི་ཁ་ཟས་ཐ་མལ་་་་་་་་་བའང་མི་ཟ་ན་ཤ་དང་ཁྲག་གི་ཟས་མི་རུང་བ་ལྟ་ཅི་སྨོས། བློ་གྲོས་ཆེན་པོ་ངའི་ཉན་ཐོས་དང་།
རང་སངས་རྒྱས་དང་། བྱང་ཆུབ་སེམས་དཔའ་རྣམས་ནི་ཆོས་ཀྱི་ཟས་ཟ་སྟེ། ཟང་ཟིང་གི་ཟས་ནི་མ་ཡིན་ནོ། ། དེ་བཞིན་གཤེགས་པ་རྣམས་ལྟ་ཅི་སྨོས་སོ། ། བློ་གྲོས་ཆེན་པོ་དེ་བཞིན་ག་ཤེགས་པ་རྣམས་ནི་ཆོས་ཀྱི་སྐུ། ཆོས་ཀྱི་ཟས་ཀྱིས་གནས་པ་ཡིན་ལ། ཟང་ཟིང་གི་སྐུ་མ་ཡིན། ཟང་ཟིང་གི་ཟས་ཐམས་ཅད་ཀྱིས་གནས་པ་མ་ཡིན་ཏེ། སྲིད་པ་དང་སྲེད་པའི་ཡོ་བྱད་ལ་སྲེད་པས་འཚོ་བའི་བག་ཆགས་ཐམས་ཅད་སྤངས་ཤིང་ཉོན་མོངས་པའི་ཉེས་པའི་བག་ཆགས་ཐམས་ཅད་་་་་མེད་པ། སེམས་དང་ཤེས་རབ་ཤིན་ཏུ་རྣམ་པར་གྲོལ་བ།
ཐམས་ཅད་མཁྱེན་པ། ཐམས་ཅད་གཟིགས་པ། སེམས་ཅན་ཐམས་ཅད་ལ་བུ་གཅིག་པ་དང་མཚུངས་པར་གཟིགས་ཤིང་ཐུགས་རྗེ་་་་17ཆེན་པོ་དང་ལྡན་པའོ། ། དེ་ལྟར་བློ་གྲོས་ཆེན་པོ་ང་ནི་སེམས་ཅན་ལ་བུ་གཅིག་བཞིན་གྱི་འདུ་ཤེས་དང་ལྡན་པ་ཡིན་ན། ཇི་ལྟར་བདག་གི་བུའི་ཤ་བཟའ་བར་ཉན་ཐོས་རྣམས་ལ་གནང་བར་བྱ། རང་གིས་བཟའ་བ་ལྟ་ཅི་སྨོས་ཏེ། ངས་ཉན་ཐོས་རྣམས་ལ་གནང་བ་དང་། བདག་ཉིད་ཀྱིས་ཟོས་སོ་ཞེས་བྱ་བ་འདི་ནི་བློ་གྲོས་ཆེན་པོ་གནས་མེད་དོ། ། དེ་ལ་འདི་སྐད་ཅེས་བྱ་སྟེ། བྱང་ཆུབ་སེམས་དཔའ་སེམས་ཆེན་གྱིས། །
ཆང་དང་ཤ་དང་སྒོག་ཙོང་དག ། བཟའ་ཞིང་བཏུང་བར་མི་བགྱི་བ། ། རྒྱལ་བ་ཁྱུ་མཆོག་བཤད་དུ་གསོལ། ། དྲི་ང་འཕགས་པ་མིན་པས་བསྙེན། ། མི་སྙན་པར་ཡང་བྱེད་པ་སྟེ། ། ཤ་ནི་གཅན་གཟན་རྣམས་ཀྱིས་ཟ། ། བཟར་མི་རུང་བར་ཐུབ་ཆེན་གསུངས། ། ཟོས་ན་ཉེས་པ་གང་ཡིན་དང་། ། མ་ཟོས་པ་ཡི་ཡོན་ཏན་དག ། ཤ་ཟ་དེ་ལ་གང་ཡོད་པ། །
བློ་གྲོས་ཆེན་པོས་ཤེས་པར་གྱིས། ། འཁྲུལ་བ་དང་ནི་གཉེན་བཤེས་དང་། ། ཁུ་ཆུ་ཁྲག་ལས་བྱུང་བའི་ཕྱིར། ། འབྱུང་བོ་རྣམས་ནི་དངངས་འགྱུར་བས། ། རྣལ་འབྱོར་ཅན་གྱིས་ཤ་མི་བཟའ། ། ཤ་རྣམས་དང་ནི་སྒོག་ཙོང་དག ། ཆང་དག་རྣམ་པ་སྣ་ཚོགས་དང་།། ཀེའུ་དང་སྒོག་སྐྱ་དེ་བཞིན་ཏེ། ། རྣལ་འབྱོར་ཅན་གྱིས་རྟག་ཏུ་སྤངས། ། འབྲུ་མར་གྱིས་ཀྱང་བྱུག་པ་སྤངས། །
ཁྲི་ལ་རྟེན་འཆའི་སེམས་ཅན་རྣམས། ། བུ་ག་བུ་གར་འཇུག་འགྱུར་ཕྱིར། ། ཁྲི་ལ་ཉལ་18བར་མི་བྱའོ། ། ཟས་ལས་དྲེགས་པ་སྐྱེ་བར་འགྱུར།། རྟོག་པ་དྲེགས་ལས་བྱུང་བ་སྟེ། ། རྟོག་པས་འདོད་ཆགས་རབ་ཏུ་བསྐྱེད། ། དེ་ཡི་ཕྱིར་ན་བཟར་མི་བྱ། ། རྟོག་པ་ལས་ནི་འདོད་ཆགས་བསྐྱེད། ། འདོད་ཆགས་ཀྱིས་ནི་སེམས་རྨོངས་པས། ། རྨོངས་པས་འདུ་བར་རབ་ཏུ་འགྱུར། །
སྐྱེ་སྟེ་འགྲོ་བར་མི་འགྱུར་རོ། ། ཁེ་ཡི་ཕྱིར་ནི་སེམས་ཅན་གསོད། ། ཤ་ཡི་ཕྱིར་ནི་ནོར་སྦྱིན་བྱེད། ། དེ་དག་གཉིས་ཀ་སྡིག་ལས་ཅན། ། འོ་དོད་འབོད་ལ་སོགས་པར་བཙོ། ། གང་གིས་ཐུབ་པའི་ཚིག་འདས་ཏེ། ། བསམ་པ་ངན་པ་ཤ་ཟ་ན།། འཇིག་རྟེན་གཉིས་ནི་ཞིག་པའི་ཕྱིར། ། ཤཱཀྱའི་བསྟན་ལས་བརྟུལ་ཞུགས་ཉམས།། ཤིན་ཏུ་མི་ཟད་དམྱལ་བར་ཡང་། །
སྡིག་པའི་ལས་ཅན་དེ་དག་འདོད། ། མ་རུངས་འོ་དོད་འབོད་སོགས་སུ། ། ཤ་ཟ་དེ་དག་བཙོ་བར་འགྱུར། ། རྣམ་གསུམ་དག་པའི་ཤ་རྣམས་ནི། ། མ་བརྟགས་པ་དང་མ་བསླངས་དང་། ། མ་བསྐུལ་བ་ཡང་ཡོད་མེད་པས། ། དེ་བས་ཤ་ནི་མི་བཟའ་འོ། ། རྣལ་འབྱོར་ཅན་གྱིས་ཤ་མི་བཟའ། ། ང་དང་སངས་རྒྱས་དག་གིས་བཤད། ། སེམས་ཅན་གཅིག་ལ་གཅིག་ཟ་བ། །
ཤ་ཟན་དག་གི་རིགས་སུ་སྐྱེ། ། དྲི་མི་ཞིམ་ཞིང་སྨད་པ་དང་། ། སྤྱོན་པ་རྣམས་སུ་སྐྱེ་བར་འགྱུར། ། གདོལ་བ་སྨེ་ཤ་ཅན་རིགས་དང་། ། བཙོ་བླག་མཁན་དུ་ཡང་ཡང་སྐྱེ། ། མཁའ་འགྲོའི་རིགས་ཀྱི་སྐྱེ་གནས་དང་། ། ཤ་ཟའི་རིགས་སུ་སྐྱེ་19བར་འགྱུར། ། མི་ཡི་ཐ་མ་དེ་དག་ནི། ། སྲིན་པོ་བྱེ་ལའི་མངལ་དུ་སྐྱེ། ། གླང་པོའི་རྩལ་དང་སྤྲིན་ཆེན་དང་། །
མྱ་ངན་འདས་དང་སོར་ཕྲེང་དང་། ། ལངྐར་གཤེགས་པའི་མདོ་ལས་ཀྱང་། ། ངས་ནི་ཤ་ཡང་རྣམ་པར་སྨད། ། སངས་རྒྱས་བྱང་ཆུབ་སེམས་དཔའ་དང་། ། ཉན་ཐོས་རྣམས་ཀྱིས་སྨད་པ་ལ། ། ངོ་མི་ཚ་བར་ཟ་བ་ནི། ། རྟག་ཏུ་སྤྱོན་པར་སྐྱེ་བར་འགྱུར། ། ཤ་ལ་སོགས་པ་སྤང་བའི་ཕྱིར། ། བྲམ་ཟེའི་རིགས་སམ་རྣལ་འབྱོར་ཅན། ། ཤེས་རབ་ཅན་དང་ནོར་ལྡན་པར། །
དེ་དག་རྣམས་ནི་སྐྱེ་བར་འགྱུར། ། མཐོང་དང་ཐོས་དང་དོགས་པ་ཡིས། ། ཤ་རྣམས་ཐམས་ཅད་རྣམ་པར་སྨད། ། ཤ་ཟན་རིགས་སུ་སྐྱེས་པ་ཡིས། ། རྟོག་གེ་ཅན་རྣམས་མི་ཤེས་སོ། ། ཇི་ལྟར་འདོད་ཆགས་ཐར་བ་ལ། ། བར་ཆད་བྱེད་པར་འགྱུར་བ་བཞིན། ། དེ་ལྟར་ཤ་དང་ཆང་ལ་སོགས། ། བར་ཆད་བྱེད་པར་འགྱུར་བའོ། ། མ་འོངས་པ་ཡི་དུས་ན་ནི། །
ཤ་ཟ་གཏི་མུག་སྨྲ་བ་དག ། ཤ་ནི་སྡིག་མེད་རུང་ངོ་ཞེས། ། སངས་རྒྱས་ཀྱིས་ནི་བཤད་ཅེས་ཟེར། ། ཟས་ལ་སྨན་དང་འདྲ་བ་དང་། ། བུ་ཡི་ཤ་དང་མཚུངས་པར་ཡང་། ། རན་པ་དང་ནི་མི་འཕྲོད་པར། ། རྣལ་འབྱོར་ཅན་གྱིས་ཟས་ལ་སྤྱོད། ། སེང་གེ་དག་དང་སྟག་རྣམས་དང་། ། ཝ་ལ་སོགས་དང་འགྲོགས་བྱ་བས། ། ངས་ནི་བྱམས་པས་གནས་པ་ལ། །
རྟག་པར་རྣམ་པར་ཀུན་ཏུ་སྨད། ། ཐར་བའི་ཆོས་20དང་འགལ་བའི་ཕྱིར། ། མི་རྣམས་དངངས་པར་འགྱུར་བའི་ཤ ། དེ་ཕྱིར་བཟའ་བར་མི་བྱ་སྟེ། ། འདི་ནི་འཕགས་པའི་རྒྱལ་མཚན་ནོ། ། ལངྐར་གཤེགས་པ་སངས་རྒྱས་ཐམས་ཅད་ཀྱི་གསུང་རབ་ཀྱི་སྙིང་བོ་ལས་ཤ་མི་བཟའ་བའི་ལེའུ་སྟེ་དྲུག་པའོ། ། ཞེས་དང་། མྱ་ངན་འདས་པའི་མདོ་ལས། དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་འོད་སྲུངས་ཀྱིས་འདི་སྐད་ཅེས་གསོལ་ཏོ། ། བཅོམ་ལྡན་འདས་ཤ་མི་འཚལ་བ་ལ་ཤ་སྩལ་བ་མི་རིགས་མོད།
དེ་ཅིའི་སླད་དུ་ཞེ་ན། བདག་ནི་ཤ་མི་འཚལ་བ་དག་ཡོན་ཏན་ཆེན་པོ་བརྒྱད་དང་ལྡན་པར་མཐོང་ངོ་། ། བཅོམ་ལྡན་འདས་ཀྱིས་འོད་སྲུངས་ལ་བཀའ་སྩལ་བ། ཤིན་ཏུ་ལེགས་སོ། ། ཁྱོད་ཀྱིས་ངའི་དགོངས་པ་ཤེས་པ་ཤིན་ཏུ་ལེགས་སོ། ། ཆོས་སྲུངས་པའི་བྱང་ཆུབ་སེམས་དཔའ་དག་ནི་འདི་ལྟར་རིག་པར་བྱའོ། ། རིགས་ཀྱི་བུ་དེང་ཕྱིན་ཆད་ཉན་ཐོས་ཀྱི་ཉེ་གནས་དག་ཤ་ཟར་མི་གནང་ངོ་། ། གལ་ཏེ་ཡོན་བདག་དད་པས་བྱིན་ནའང་། དེ་ལ་བུའི་ཤ་ལྟ་བུར་འདུ་ཤེས་བསྐྱེད་དོ། ། བྱང་ཆུབ་སེམས་དཔའ་འོད་སྲུངས་ཀྱིས་གསོལ་བ།
བཅོམ་ལྡན་འདས་ཅིའི་སླད་དུ། དེ་བཞིན་གཤེགས་པས་ཤ་འཚལ་དུ་མི་གནང་། བཀའ་སྩལ་པ། རིགས་ཀྱི་བུ་ཤ་ཟ་བ་ནི་སྙིང་རྗེ་ཆེན་པོ་རིགས་གཅོད་པ་ཡིན་ནོ། ། འོད་སྲུངས་ཀྱིས་གསོལ་པ། སྔོན་བཅོམ་ལྡན་འདས་ཀྱིས་ཤ་21བརྟགས་པ་རྣམ་གསུམ་འཚལ་དུ་གནང་བ་མ་ལགས་སམ། བཀའ་སྩལ་པ། འོད་སྲུངས་ཤ་བརྟགས་པ་རྣམ་གསུམ་ཟར་གནང་བ་ནི། བགས་ཀྱིས་བཅད་པའི་ཐབས་སུ་གསུངས་སོ། ། བྱང་ཆུབ་སེམས་དཔའ་འོད་སྲུངས་ཀྱིས་གསོལ་པ།
ཅིའི་སླད་དུ་མ་བརྟག་པ་རྣམ་པ་བཅུ་དང་། བརྟགས་པ་རྣམ་པ་དགུའི་བར་དུ་འཚལ་དུ་མི་གནང་། བཅོམ་ལྡན་འདས་ཀྱིས་འོད་སྲུངས་ལ་བཀའ་བསྩལ་པ། དེའང་བགས་ཀྱིས་བཅད་པའི་དོན་དུ་གསུངས་ཏེ། མདོར་ན་ཤ་བཅད་པའི་དོན་དུ་བསྟན་པ་ཡིན་ནོ། ། བྱང་ཆུབ་སེ་ཐས་དཔའ་འོད་སྲུངས་ཀྱིས་གསོལ་པ། བཅོམ་ལྡན་འདས་ཅིའི་སླད་དུ་དེ་བཞིན་གཤེགས་པས་ཉའི་ཤ་ལ་་་་་་་་་་བསོད་པའི་ཟས་སོ་ཞེས་གསུངས། བཀའ་སྩལ་པ། རིགས་ཀྱི་བུ་ངས་ནི་ཉ་ཤ་ལ་སོགས་པ་ལ་བསོད་པའི་ཟས་སོ་ཞེས་མ་གསུངས་ཀྱི། བུ་རམ་གྱེ་ཤིང་དང་།
འབྲས་དང་། ཁ་ར་དང་། ཁྲེ་དང་། ནས་ལ་སོགས་པ་དང་། ཧ་སེ་དང་། འོ་མ་དང་། ཞོ་དང་། མར་དང་། འབྲུ་མར་ལ་སོགས་པ་ལ་བསོད་པའི་ཟས་སོ་ཞེས་གསུངས་ཏེ། གོས་རྣམ་པ་མང་བོའང་འཆང་དུ་གནང་བར་ངས་གསུངས་མོད་ཀྱི།
འཆང་དུ་གནང་བ་དེའང་ཁ་དོག་སྒྱུར་བ་ལ་བྱ་ན། ཉའི་ཤ་ལ་ཆགས་པ་ལྟ་སྨོས་ཀྱང་ཅི་དགོས། འོད་སྲུངས་ཀྱིས་གསོལ་པ། དེ་བཞིན་གཤེགས་པས་ཉ་ཤ་འཚལ་དུ་གནང་ན་རོ་22རྣམ་པ་ལྔ་བོ། འོ་མ་དང་ཞོ་དང་དར་བ་དང་། མར་དཀར་དང་། ཞུན་མར་དང་། ཏིལ་མར་ལ་སོགས་པ་དང་། གོས་ཀེའུ་ཤ་ཡ་དང་། དོ་ཤལ་དང་ཀོ་ལྷམ་དང་།
གསེར་དངུལ་གྱི་སྣོད་ལ་སོགས་པའང་འཆང་དུ་མི་གནང་བའི་རིགས་སོ། ། བཀའ་སྩལ་པ། རིགས་ཀྱི་བུ་གཅེར་བུ་བའི་ལྟ་བ་དང་མཐུན་པ་མ་ཡིན་གྱི། དེ་བཞིན་གཤེགས་པས་ཚུལ་ཁྲིམས་བཅས་པ་རྣམས་ནི་སོ་སོར་་་་དགོངས་ཏེ་གསུངས་པ་ཡིན་པས། དགོངས་པ་ཐ་དད་པའི་ཕྱིར་ཤ་བརྟགས་པ་རྣམ་གསུམ་ཟར་གནང་བ་ཡིན་ནོ། ། འདུ་ཤེས་ཐ་དད་པའི་ཕྱིར་ཤ་རྣམ་པ་བཅུ་བཅད་པ་ཡིན་ནོ། ། འདུ་ཤེས་ཐ་དད་པས་རང་ཤི་བ་ལ་སོགས་པ་ཤ་ཐམས་ཅད་ཟར་མི་རུང་ངོ་་་་ཞེས་གསུངས་སོ། ། འོད་སྲུངས་ངས་ནི་དེང་ཕན་ཆད་ཉེ་གནས་སུ་གྱུར་པ་རྣམས་ཀྱིས་ཤ་ཐམས་ཅད་ཟར་མི་རུང་ངོ་། ། ཞེས་གསུངས་སོ། ། འོད་སྲུངས་ཤ་ཟ་བ་དག་ནི་འགྲོ་འམ།
སྡོད་དམ་འདུག་གམ། ཉལ་ཡང་སེམས་ཅན་གང་ལ་དྲིས་ཕོག་པ་ཐམས་ཅད་འཇིགས་སྐྲག་གོ ། འདི་ལྟ་སྟེ། དཔེར་ན་མི་ཞིག་སེང་གེའི་དྲི་བྲོ་བས་ཐམས་ཅད་འཇིགས་ཤིང་སྐྲག་གོ ། རིགས་ཀྱི་བུ་དཔེར་ན། མི་ཞིག་སྒོག་པ་ཟོས་ན་མནམ་པས་ཐམས་ཅད་ཀྱིས་མི་འདོད་དེ་འབྱོལ་ན། དེ་ལ་ཉེས་པར་བསྙེན་པ་ལྟ་ཅི་སྨོས། ཤ་ཟ་བ་རྣམས་ཀྱང་དེ་དང་འདྲ་སྟེ། སེམས་ཅན་རྣམས་ལ་ཤའི་དྲིས་23ཕོག་ནས་སྐྲག་སྟེ་ཤི་བས་འཇིགས་པའི་འདུ་ཤེས་འབྱུང་ངོ་། ། ཆུ་ལ་གནས་པ་དང་།
ཐང་ལ་གནས་པ་དང་། ནམ་མཁའ་ལ་འགྲོ་བའི་སྲོག་ཆགས་ཐམས་ཅད་འབྱོལ་ཞིང་འབྲོས་ཏེ། འདི་ནི་བདག་ཅག་གི་དགྲ་ཡིན་ནོ་ཞེས་ཟེར་རོ། ། དེ་བས་ན་བྱང་ཆུབ་སེམས་དཔའ་དག་ཤ་ཟ་བར་མི་སྩོལ་ལོ། ། སེམས་ཅན་སྒོལ་བའི་ཕྱིར་ཤ་ཟ་བ་སྟོན་ཏེ། ཟ་བ་ལྟར་བྱེད་ནའང་ཡང་དག་པར་ན་མི་ཟའོ། ། རིགས་ཀྱི་བུ་འདི་ལྟར་བྱང་ཆུབ་སེམས་དཔའ་ནི་ཡོངས་སུ་དག་པའི་ཟས་ཀྱང་མི་ཟ་ན་ཤ་ཟ་བ་ལྟ་སྨོས་ཀྱང་ཅི་དགོས། རིགས་ཀྱི་བུ་ང་ཡོངས་སུ་མྱ་ངན་ལས་འདས་ནས་ལོ་ཚད་མེད་པ་བརྒྱ་ན་འཕགས་པའི་ལམ་བཞིས་བྱུང་བའི་འཕགས་པ་ཀུན་ཀྱང་མྱ་ངན་ལས་འདས་ནས་དམ་པའི་ཆོས་ནི་ནུབ། གཟུགས་བརྙན་ལ་ཆོས་སུ་བྱེད་པ་ན། དགེ་སློང་དག་འདུལ་བ་འཛིན་པ་དང་འདྲ་བར་འཆོས་ཤིང་མདོ་སྡེ་ཀློག་པ་དང་འདོན་པ་ནི་ཉུང་གིལུས་གསོ་བའི་ཕྱིར་ཁ་ཟས་ལ་ནི་ཆགས་ལུས་ལ་ནི་གོས་ངན་པ་་་་རྩུབ་པོ་གྱོན་ལ།
མདོག་ཀྱང་ནག་པོར་གྱུར། གཟི་བརྗིད་ཀྱང་མེད་ལ། བ་ལང་དང་། ལུག་ཀྱང་འཚོ། ཤིང་དང་རྩྭའང་ཁུར་དུ་ཁྱེར་ཏེ། སྐྲ་དང་སེན་མོ་ནི་རིང་དུ་བསྐྱེད་པ་དག་ཀྱང་འབྱུང་སྟེ། ངུར་སྨྲིག་གི་གོས་གྱོན་མོད་ཀྱི། རྔོན་པ་དང་འདྲ་སྟེ། མིག་ཕབ་ལ་གོམ་པ་དལ་ཡང་བྱི་བ་ལ་འཇབ་པ་དང་མཚུངས་ཏེ། བདག་24ནི་དགྲ་བཅོམ་པ་ཡིན་ནོ་ཞེས་རྟག་ཏུ་བརྗོད་ཀྱང་།
ནད་དང་སྡུག་བསྔལ་དང་། གཉིད་དང་མི་གཙང་བས་གཟིར་ཏེ། ཕྱི་རོལ་གྱི་ཚུལ་འཆོས་ཀྱང་ནང་གི་སེམས་ནི་ཕྲག་དོག་དང་འདོད་པས་ཟིལ་གྱིས་ནོན་པས་ཆོས་ལོག་པ་ཅན་གྱི་བྲམ་ཟེ་ལ་སོགས་པ་དང་མཚུངས་སོ། ། དགེ་སྦྱོང་མ་ཡིན་པར་དགེ་སྦྱོང་གི་གཟུགས་སྟོན་ཅིང་། ངན་པར་ལྟ་བ་བསྐྱེད་ནས་ཡང་དག་པའི་ཆོས་ལའང་སྐུར་བ་འདེབས་སོ། ། གང་ཟག་དེ་དག་གིས་དེ་བཞིན་གཤེགས་པས་བཅས་པའི་ཚུལ་ཁྲིམས་དང་། འདུལ་བ་དང་། སྤྱོད་ལམ་དང་རྣམ་པར་གྲོལ་བའི་འབྲས་བུ་བསྟན་པ་དང་། མ་བརྟགས་པའི་ཆོས་སྤང་བ་བསྟན་པའང་མ་རུང་བར་བྱས། དགོངས་ཏེ་གསུངས་པ་ཤིན་ཏུ་ཟབ་མོའང་མ་རུང་བར་བྱས་ནས་སོ་སོའི་་་་་་རང་བཟོས་མདོ་སྡེ་དང་འདུལ་བ་བཤད་དེ།
འདི་སྐད་དུ་དེ་བཞིན་གཤེགས་པས་བདག་ཅག་ཤ་ཟ་བར་གནང་ཞེས་ཟེར་ཏེ། ཡི་གེར་བྲིས་ནས། སངས་རྒྱས་ཀྱིས་གསུངས་སོ་ཞེས་ཕན་ཚུན་དུ་རྩོད་ཅིང་སོ་སོ་ནས་བདག་ནི་དགེ་སྦྱོང་ཤཱཀྱའི་སྲས་སོ་ཞེས་་་་་བསྒྲགས་སོ། ། རིགས་ཀྱི་བུ་དེའི་ཚེ་ན་གཞན་ཡང་དགེ་སྦྱོང་དག་འབྲུ་མང་དུ་བསོགས་ཤིང་ཉའི་ཤ་ལ་ལག་བདར་ཏེ་སྤྱོད་དོ། ། མར་གྱི་སྣོད་དང་། རིན་པོ་ཆེའི་གདུགས་དང་། ཀོ་ལྷམ་དག་འཆང་ཞིང་། རྒྱལ་པོ་དང་། བློན་པོ་དང་ཁྱེམ་བདག་ལ་བརྟེན་25ནས་མཚན་ལྟ་བ་དང་། སྐར་མ་ལྟ་བ་དང་།
མོ་དང་སྨན་དཔྱད་དག་སློབ་ཅིང་། བྲན་ཕོ་དང་། བྲན་མོ་དང་། གསེར་དང་དངུལ། མུ་ས་ལ་གརྦྷ་དང་། སྤུག་དང་ཤེལ་དང་མུ་ཏིག་དང་། བྱུ་རུ་དང་། སྤུར་ལང་དང་། ཤེལ་གྱི་སྣམ་བུ་དང་། དོ་ཤལ་ལ་སོགས་པ་དང་།
ཤིང་ཏོག་རྣམ་པ་སྣ་ཚོགས་ལ་སྤྱོད་དེ། གཞན་ཡང་རྩལ་དང་། རི་མོ་དང་འཇིབ་ལ་སྤྱོད་པ་དང་། ཡི་གེ་སློབ་པའི་སློབ་དཔོན་དང་། ཞིང་རྨོ་བ་དང་། ཞིང་བརྔ་བ་དང་། བྱད་སྟེམས་དང་། སྔགས་དང་སྨན་སྦྱོར་བ་དང་། གླུ་གར། རོལ་མོ་དང་།
སྤོས་དང་། མེ་ཏོག་གི་འཇོ་བ་དང་། ཨུག་ཤུད་དང་མིག་མངས་དང་། བཟོ་རྣམ་པ་སྣ་ཚོགས་སློབ་ཅིང་བྱེད་པ་དག་འབྱུང་ངོ་། ། དགེ་སློང་གང་ཞིག་མི་དགེ་བའི་དངོས་པོ་དེ་དག་སྤངས་ན། གང་ཟག་དེ་ནི་ངའི་ཉེ་གནས་ཡང་དག་པ་ཡིན་པར་རིག་པར་བྱའོ། ། དེ་ནས་འོད་སྲུངས་ཀྱིས་ཡང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། ། བཅོམ་ལྡན་འདས་དགེ་སློང་དང་། དགེ་སློང་མ་དང་། དགེ་བསྙེན་དང་།
དགེ་བསྙེན་མ་ཡོན་བདག་ལ་ལྟོས་ཏེ། འཚོ་བ་དག་བསོད་སྙོམས་བྱེད་པའི་ཚེ། ཤ་དང་འདྲེས་པའི་ཟས་ཤིག་སྩལ་ན། ཇི་ལྟར་འཚལ་བར་བགྱིས། ཞེས་བརྟགས་པར་འགྱུར། བཅོམ་ལྡན་འདས་ཀྱིས་འོད་སྲུངས་ལ་བཀའ་སྩལ་པ། ཤ་དང་ཟས་སོ་སེར་ཕྱེ་ལ་ཆུས་བཀྲུས་26ཏེ་བཟའ་བར་བྱའོ། ། གལ་ཏེ་ལྷུང་བཟེད་ཤ་དང་འབགས་ཀྱང་བྲོ་བའི་རོ་མེད་ན། སྤྱོད་ཀྱང་ཉེས་པ་མེད་དོ། ། གལ་ཏེ་བསོད་སྙོམས་ཀྱི་ནང་ན་ཤ་མང་དུ་འོང་ནའང་བླང་བར་མི་བྱའོ། །
གལ་ཏེ་ཟས་ཀྱི་ནང་ན་ཤ་སྣང་ན་མ་ཟ་ཞིག ཟོས་ན་ཉེས་པ་དང་བཅས་ཏེ། ངས་ཤ་ཟར་མི་གནང་བ་དང་བཅས་པ་འདི་རྒྱས་པར་བསྟན་ན། ཟད་པའི་མཐའ་མེད་དེ། མྱ་ངན་ལས་འདའ་བའི་དུས་ལ་བབ་པས་ཕྱོགས་ཙམ་ཞིག་བཤད་དོ། ། འདི་དག་ནི་དྲིས་པའི་ལན་བཏབ་པ་ཞེས་བྱའོ། ། ཞེས་དང་། སོར་ཕྲེང་ཅན་གྱེ་མདོ་ལས། འཇམ་དཔལ་གྱིས་གསོལ་བ། དེ་བཞིན་གཤེགས་པའི་སྙིང་བོའི་སླད་དུ་སངས་རྒྱས་རྣམས་ཤ་མི་གསོལ་ལོ། །
བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ་ཤིན་ཏུ་དེ་བཞིན་ཏེ། ཐོག་མ་དང་ཐ་མ་མེད་པའི་འཁོར་བར་འཁོར་བའི་ཚེ་རབས་དེ་དག་ལ་སེམས་ཅན་ཐམས་ཅད་མར་མ་གྱུར་པ་དང་སྲིང་མོར་མ་གྱུར་པ་གང་ཡང་མེད་དོ། ། ཁྱིར་གྱུར་པ་ཡང་ཕར་གྱུར་ཏེ། འཚོ་བའི་འཇིག་རྟེན་ནི་བྲོ་མཁན་བཞིན་ནོ། ། དེ་བས་ན་བདག་གི་ཤ་དང་གཞན་གྱི་ཤ་ཡང་ཤ་གཅིག་པ་ཡིན་པས་་་་་་་་སངས་རྒྱས་རྣམས་ཤ་མི་གསོལ་ལོ། ། གཞན་ཡང་འཇམ་དཔལ་སེམས་ཅན་ཐམས་ཅད་ཀྱི་དབྱིངས་ནི་ཆོས་ཀྱི་དབྱིངས་ཏེ་་་་་་་་་་་དབྱེངས་གཅིག་ཏུ་གྱུར་པའི་རང་ཤ་ཟ་བར་འགྱུར་བས་སངས་་་་27རྒྱས་རྣམས་ཤ་མ་གསོལ་ལོ་ཞེས་དང་། འཇམ་དཔལ་གྱིས་གསོལ་བ། བཅོམ་ལྡན་འདས་འཇིག་རྟེན་པའང་རེ་ཞིག་ཚུན་ཆད་བདག་ཉིད་ཤ་ཟ་བ་ལ་མི་གནས་སོ། ། བཅོམ་ལྡན་འདས་ཀྱིས་བཀའ་སྩལ་པ།
གང་འཇིག་རྟེན་པ་ལ་སངས་རྒྱས་ཀྱི་ཚིག་དང་མཐུན་པ་ཡོད་པ་དེ་ཡང་ཐམས་ཅད་དུ་ཐམས་ཅད་སངས་རྒྱས་ཀྱི་ཚིག་ཏུ་རིག་པར་བྱའོ། ། ཞེས་དང་། དྲན་པ་ཉེར་བཞག་གི་མདོ་ལས། དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན། དེས་ཐོས་པ་ལས་བྱུང་བའི་ཤེས་པས་ཡི་དྭགས་ཀྱི་འཇིག་རྟེན་ན་ཡི་་་་་དྭགས་ཁྲག་ཟ་བ་ཞེས་བྱ་བ་ཁྲག་གིས་སྲོག་འཚོ་བར་བྱེད་པ་ཇི་་་་ལྟར་འདུག་པ་མཐོང་ངོ་། ། དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན། མི་གང་ལ་ལ་དེའི་ལུས་བརྟེན་པར་བྱ་བའི་ཕྱིར་ཤའི་ཁྲག་འཐུང་ལ་དེ་ལ་དགའ་ཞིང་གཏུམ་པ་དང་། ཕྲག་དོག་དང་སེར་སྣས་མངོན་པར་ཉམས་པ། བུ་དང་ཆུང་མ་ལ་བསླུ་བར་བྱེད་ཅིང་སྲོག་གཅོད་པར་བྱེད་ན་ཁྲག་ལ་འཆུམས་པའི་་་་་་་ངང་ཚུལ་ཅན་ཏེ།
དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་ཁྲག་ཟ་བ་རྣམས་ཀྱི་ནང་དུ་སྐྱེ་བར་འགྱུར་རོ། ། དེར་སྐྱེས་ནས་ཀྱང་དེ་ལས་ཉིད་ཀྱིས་བསྐྱེད་པའི་ཡུལ་དུ་སྐྱེ་བར་28འགྱུར་ལ་དེ་ལ་མི་དག་འདི་ནི་གནོད་སྦྱིན་ཞིག་ཡིན་ནོ་ཞེས་་་་་་་་བརྗོད་དེ། དེ་ལ་མཆོད་པའང་བྱེད་དོ། ། དེ་ལ་ཀུན་ནས་བསྐོར་ནས་ཁྲག་གི་གཏོར་མས་ཀྱང་མཆོད་པར་བྱེད་དེ། དེ་ཕྱིར་ཞིང་ཁྲག་འཐུང་བས་མྱོས་ནས་མི་དག་ལ་གནོད་པ་བྱེད་དོ། ། དེ་ལ་མི་དག་ཡང་དང་ཡང་དུ་གནོད་སྦྱིན་འདི་ནི་རྫུ་འཕྲུལ་ཆེ་ཞིང་མཐུ་ཆེ་བ་ཞིག་ཡིན་ནོ་ཞེས་བརྗོད་དེ། དེ་ལྟར་དེ་གཅིག་ནས་གཅིག་ཏུ་བརྗོད་པར་བྱེད་དོ། ། ཚེའང་སྔ་མ་བཞིན་ཏེ། དེ་ལྟར་དེ་ཇི་སྲིད་དུ་སྡིག་པའི་ལས་དེ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་དེ་ལྟར་ཡི་དྭགས་རྫུ་འཕྲུལ་ཆེ་བ་དེ་ཉིད་བྱེད་དོ། ། དེ་དེ་ལས་ཐར་ན་ལས་དེ་དང་རྒྱུ་མཐུན་པར་རང་གི་ལས་ལ་་་་་་་སྤྱོད་པ་ལས་ཉེ་བར་འགྲོ་བ་ཇི་ལྟ་བ་བཞིན་དུ་འཁོར་བ་ན་་་་་་་་་་་ཡོངས་སུ་འཁྱམ་མོ། །
དེ་གལ་ཏེ་བརྒྱ་ལ་མི་རྣམས་དང་སྐལ་བ་མཉམ་པར་མིར་སྐྱེས་པའམ། བུད་མེད་དུ་སྐྱེས་ན་མི་དེ་མཁའ་འགྲོ་མའམ་མཁའ་འགྲོར་འགྱུར་བ་མཐོང་ངོ་། ། དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་ཡི་དྭགས་ཀྱི་འཇིག་རྟེན་ལ་བརྟགས་ན་དེས་ཐོས་པ་ལས་བྱུང་བའི་ཤེས་པས་ཡི་དྭགས་ཤ་ཟ་བ་ཞེས་བྱ་བ་ཇི་ལྟར་འདུག་པ་མཐོང་ངོ་། དེ་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་་་་་་བའི་ཤེས་པས་བརྟགས་ན། སེར་སྣ་ལ་ཆགས་པའི་ཟིལ་གྱིས་ནོན་29པ་གང་གིས་བ་ལང་ངམ། རྟའམ། རི་དྭགས་སམ། ཕག་གམ། ལུག་ཤི་བའི་ཤ་རིན་ཐང་ངམ། སྲང་ལ་གཡོ་བྱས་ནས་རིན་ཆེན་པོར་བཙོངས་ན་དེ་ལུས་དང་བྲལ་ནས་ངན་འགྲོ་ལོག་པར་ལྟུང་བ་ཡི་དྭགས་ཤ་ཟ་བ་རྣམས་ཀྱི་ནང་དུ་སྐྱེ་བར་འགྱུར་རོ། །
དེ་བཞི་མདོ་དང་། སུམ་མདོ་དང་། ཚོང་འདུས་དང་། ལམ་གཞི་དང་། སྲང་དང་། གྲོང་ཁྱེར་དང་། གཙུག་ལག་ཁང་གི་གནས་རྣམས་ཀྱི་གནོད་སྦྱིན་དུ་སྐྱེ་བར་འགྱུར་ཏེ། ངོ་བོ་ཉིད་གཏུམ་པར་གྱུར་པ་ཤེས་སོ། ། ཡི་དྭགས་རྫུ་འཕྲུལ་ཆེ་བ་མི་དགེ་བའི་ལས་ཤིན་ཏུ་མི་ཟད་པའང་མ་ཡིན་ལ། དེ་སྦྱིན་པ་ཚེར་མ་ལྟ་བུའང་བྱེན་ཏེ།
རྒྱུ་དེས་རྫུ་འཕྲུལ་ཆེ་བ་ཉིད་དུ་འགྱུར་རོ། ། དེ་ལ་མི་ཕལ་པ་དག་མ་ཧོ་དང་། རི་དྭགས་དང་། སྦྲུལ་དང་། ལུག་ལ་སོགས་པ་དག་སྲོག་བཅད་ནས་ཤས་ཤིན་ཏུ་ཚིམ་པར་བྱེད་དོ། ། དེ་ལྟར་དེ་ཉེས་པར་བྱས་པའི་ངོ་བོ་ཉིད་ཀྱིས་ཇི་སྲིད་དུ་མི་དགེ་བའི་ལས་ཕྲག་་་་དོག་བྱས་པ་དེ་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་དེར་འབྱུང་བར་འགྱུར་རོ། ། དེ་ཕྱིས་ཡི་དྭགས་ཀྱི་འཇིག་རྟེན་དེ་ལས་ཐར་བར་འགྱུར་ཏེ། ཐར་ནས་ཀྱང་ལས་དེ་དང་རྒྱུ་མཐུན་པར་ལས་ཉེ་བར་འགྲོ་བ་དང་། ལས་སོ་སོར་འབྲང་བ་ཇི་ལྟ་བ་བཞིན་དུ་འཁོར་བ་ན་ཡོངས་སུ་འཁྱམ་མོ། ། གལ་ཏེ་བརྒྱ་ལ་ལེགས་པར་བྱས་པ་དེས་གཉའ་ཤིང་གི་བུ་གར་རུས་སྦལ་འཇུག་30པ་ལྟ་བུར་མི་རྣམས་དང་སྐལ་བ་མཉམ་པར་མིར་སྐྱེས་ན་ཤ་ཟ་བ་ཤན་པ་ཕལ་བའམ་དུམ་བུར་བྱེད་པའི་མིར་འགྱུར་བ་མཐོང་ངོ་། །
ཞེས་དང་། ཡང་མདོ་དེ་ཉིད་ལས། འདི་ལྟར་སེམས་ཅན་དམྱལ་བ་ཆེན་པོ་རབ་ཏུ་ཚ་བ་དེར་མི་དགེ་བའི་ལས་བྱེད་པས་་་་ཤིན་ཏུ་གང་བའི་འབྲས་བུ་མི་དགེ་བས་ཤིན་ཏུ་གང་བ་དེ་ལྟ་བུ་ལ་སྤྱོད་དོ། ། དེ་ལྟར་ལོ་འབུམ་ཕྲག་དུ་མར་སྡིག་པའི་ལས་དགྲ་ལྟ་བུར་གྱུར་ཅིང་མི་ཕན་པར་འདོད་པ་དེས་དམྱལ་བ་དེར་འཚོད་དོ། ། དེ་གལ་ཏེ་དེ་ལས་ཐར་ནས་མགོན་འདོད་པ། སྐྱབས་འདོད་པ། དཔུང་གཉེན་འདོད་པ་རྒྱུག་པ་དང་། དེས་རྒྱང་རིང་བོ་ནས་ཁྱེའི་ཚོགས་ཆེན་པོ་དག་ཁ་གདངས་ཤིང་སྤྲོ་བ་ཆེ་ལ་ཤིན་ཏུ་མགྱོགས་པས་རྡོ་རྗེ་ལྟར་རྣོ་ཞིང་ཤིན་ཏུ་འཇིགས་པའི་སྒྲ་འབྱིན་པའི་ཁྱེ་དེ་ཁྱི་རྣམས་ཀྱིས་བསྐོར་ནས་རྒྱུག་ཅིང་འོང་བ་མཐོང་ངོ་། ། མཐོང་ནས་སེམས་ཅན་དམྱལ་བ་པ་དེས་འབྲོས་པར་བརྩམ་པ་དང་། དེ་ནས་ཁྱེ་དེ་དག་ཐམས་ཅད་ཀྱིས་བརྒྱུགས་ནས་དེ་བཟུང་ངོ་། །
བཟུང་ནས་ཀྱང་མ་ལུས་པར་ཟ་སྟེ། རྒྱུས་པའི་ཚོགས་ནས་རྒྱུས་པའི་ཚོགས་དང་། གནད་ཀྱི་བར་ནས་གནད་ཀྱི་བར་དང་། རུས་པའི་ཚིགས་ནས་རུས་པའི་ཚིགས་ཏེ། ཇི་ལྟར་དེ་ཡུངས་འབྲུ་ཙམ་ཡང་མ་ལུས་པ། དེ་ལྟར་ཡན་ལག་དང་ཉིང་ལག་ཐམས་ཅད་ཟའོ། ། དེ་ནས་ཡང་འབྱུང་བར་འགྱུར་ཏེ། 31དེ་ལྟར་དེ་ཡུན་རིང་དུ་ཁྱི་དེ་རྣམས་ཟའོ། ། དེའི་ལས་ཀྱི་འབྲས་བུ་དེ་གང་ཞིག་ཡིན་སྙམ་ན། གང་དེས་ཤ་སྟོན་བྱ་བའི་ཕྱིར་སེམས་ཅན་བསད་ཅིང་སྲོག་བཅད་པའི་འབྲས་བུ་ནི་དེ་ཡིན་ནོ་གསུངས།
ཐུགས་རྗེ་ཆེན་པོ་འཁོར་བ་དོང་སྤྲུག་གི་རྒྱུད་ལས། ཤ་ཟོས་ན་ཞེ་སྡང་གི་ལས་སྐྱེཿ རྒྱུ་ལྕིའོཿ ཁྲག་འཐུང་ན་གཏི་མུག་གི་ལས་སྐྱེ༔ རྐྱེན་ལྕིའོཿ ཆང་འཐུང་བ་ལསཿ ཤ་ཁམ་ཅིག་ཟོས་པ་སྒྲིབ་པ་ཆེཿ རང་གིས་སྲོག་མ་བཅད་པའི་ཤ་ལོ་བརྒྱར་ཟོས་པ་ལསཿ སྲོག་བཅད་པའི་ཁྲག་ཐིགས་པ་གཅིག་བཏུང་བ་སྡིག་པ་ཆེཿ དེ་ཅིའི་ཕྱིར་ཞེ་ནཿ
རྒྱུ་རྐྱེན་ལས་བྱུང་བ་དངཿ ཁྲག་ཅེས་བྱ་བ་ནིཿ དངོས་པོ་མཐོང་ན་ཁམས་གསུམ་སྐྲགཿ འཐུང་བ་མཐོང་ན་སྲིད་གསུམ་བརྒྱལཿ ལས་སྒྲིབ་ཐམས་ཅད་བསྐྱེད་པ་གཅིག་ཡིནཿ འབྲུའི་ཕྱོགས་བརྩི་བ་ནཿརང་གིས་ཆང་འཐུང་ནས་ལས་མ་བསགས་ནཿ སྐྱེ་བ་གཅིག་གིས་ཡི་དྭགས་སུ་སྐྱེ་བར་འགྱུརཿ ལས་བསགས་ན་ཚ་བའི་དམྱལ་བར་སྐྱེ་བར་འགྱུར་རོཿ རང་གིས་སྲོག་མ་བཅད་པའི་ཤ་ཟོས་ན་སྐྱེ་བ་གཅིག་གིས་དམྱལ་བའི་གནས་སུ་བསྐལ་བ་གཅིག་གནས་པར་འགྱུརཿ རང་གིས་སྲོག་བཅད་པའམཿ
གཅོད་པར་བསྐུལ་བའི་ཤ་ཟོས་ནཿ སྐྱེ་བ་གཅིག་གིས་བསྐལ་བ་འབུམ་དུ་དམྱལ་བར་གནས་པར་འགྱུར་རོཿ གཞན་གྱིས་སྲོག་བཅད་32པའི་ཁྲག་འཐུང་ནཿ རྟེན་ཅིང་འབྲེལ་བར་འབྱུང་བའི་ཁྱད་པར་ཏེཿ རང་གིས་ཡུལ་གང་ཡིན་པའི་ཁམ་གཅིག་འཐུང་ནཿབསྐལ་བ་རེ་དཀོན་མཆོག་གསུམ་གྱི་སྒྲ་མི་གྲགས་པའི་གནས་སུ་སྐྱེའོཿ ཚེ་གཅིག་ཏུ་འཐུང་ན་བསྐལ་བ་གྲངས་མེད་པ་ཞིག་འཁོར་བར་འཁྱམ་མོཿ སྲོག་མ་བཅད་པའི་ཁྲག་འཐུང་ནཿཚེ་ཕྱི་མ་ལ་དུད་འགྲོའི་སྐྱེ་བ་བདུན་ལེན་ནོཿ རང་གིས་སྲོག་བཅད་པའི་ཁྲག་ལན་གཅིག་འཐུང་ནཿ ཁྲོ་ཆུ་ཚ་མོ་བླུགས་པའི་གནས་སུ་སྐྱེའོཿ རང་གིས་བསད་པའི་ཤ་དྲོན་མོ་དང་ཁྲག་དྲོན་མོ་རང་གི་ལུས་དང་མཉམ་པ་ཞིག་ཟོས་འཐུང་ནཿཚེ་འདིའི་ཕྱི་མ་ལ་བསྐལ་བ་གཅིག་ཁྲོ་ཆུ་ཁོལ་མའི་གནས་སུ་སྐྱེ་་་་བར་འགྱུར་རོཿ
ཤ་དམར་པོ་དང་ཁྲག་དམར་པོ་ཟོས་ན་སྐྱེ་བ་བདུན་འདས་པའི་ཕ་རོལ་ཏུ་ཁྲོ་ཆུ་ཁོལ་མ་བླུགས་པའི་གནས་སུ་སྐྱེ་བར་འགྱུར་རོཿ ཤ་བཙོས་པ་དང་ཁྲག་བཙོས་པ་ཟོས་ནཿསྐྱེ་བ་བཅུ་འདས་པའི་ཕ་རོལ་ཏུ་ཁྲོ་ཆུ་ཁོལ་མའི་གནས་སུ་སྐྱེ་་་་་་་བར་འགྱུར་རོཿ དེ་བཞིན་དུ་ཤ་དང་ཁྲག་ནི་ཁམས་གསུམ་འཕུང་བར་བྱེད་པའི་ཟས་ཡིན་ཏེཿ བདག་པོ་མང་བོ་བརྒྱུད་པའི་ཤ་ནི་ཉེས་པ་ཆུང་སྟེཿ དཔེར་ན་བདག་པོ་བརྒྱ་བརྒྱུད་ནས་སྐྱེ་བརྒྱའི་འོག་ཏུ་དམྱལ་བར་འགྲོ་དགོས་ཏེཿ བཅུ་བརྒྱུད་བཅུའི་འོགཿ དེ་བཞིན་དུ་འགྱུར་ཤེས་པར་བྱའོཿ དེ་བཞིན་དུ་33རང་བཞིན་གྱིས་ཤི་བའི་ཤ་ལས་བསད་པ་གཅིག་ལྕིའོཿ གཞན་གྱིས་བསད་པའི་བརྒྱ་ལས་རང་གིས་བསད་པ་གཅིག་ལྕིའོཿརང་གིས་བསད་པའི་ཤ་བཅུ་ལས་གཞན་བསྐུལ་ནས་བསད་པ་་་་གཅིག་ལྕིའོཿ དེ་ལྟ་བུའི་འགྱུར་ཤེས་པར་བྱའོཿ
དེ་ལྟར་དུག་གསུམ་བསྐྱེད་པའི་ཟས་ཤ་ཁྲག་ཆང་གསུམ་རྟག་པར་ཟོས་་་་ནཿ ཟས་ལ་བརྟེན་ནས་ཉོན་མོངས་པ་ལྔ་སྐྱེ་བར་འགྱུར་རོཿགསུངས། རྙིང་རྒྱུད་དགོངས་འདུས་ལས། ཤ་དང་ཁྲག་ལ་སོགས་པའི་ཟས། ། བཀུ་བའི་སྡིག་ཟས་ཆེན་པོ་སྟེ། ། གང་གིས་ཟོས་པའི་ལུས་རྣམས་ལ། ། དྲི་ཡིས་འཚོ་བ་ཀུན་འདུས་ནས། ། མདངས་དང་བཅུད་རྣམས་འཕྲོག་པར་བྱེད། དེས་ནི་གཟི་མདངས་ཡལ་བྱེད་འགྱུར། ། ཞེས་དང་།
ཁྲག་ལ་སོགས་པའི་རྫས་ཆེན་ལྔ། ། དངོས་པོ་ཁོ་ནར་དེར་བརྟགས་ན། ། འབྱུང་བོ་ཁྲག་གི་དྲི་བསྣུམས་པའི། ། ལུས་ལེན་རིགས་ནི་འཛིན་པ་ཡིན། ། ཞེས་དང་། རྙིང་རྒྱུད་ཀུན་འདུས་རིགས་པའི་མདོ་ལས། ཤ་དང་ཁྲག་ལ་སོགས་པའི་ཟས། ། བཀུ་བའི་དངངས་ཟས་ཆེན་པོ་སྟེ། ། གང་གིས་ཟོས་པའི་ལུས་རྣམས་ལ། ། འབྱུང་བོ་དྲི་ཟ་ཀུན་འདུས་ནས། །
དྲི་སྣོམས་རོ་དང་བཅུད་རྣམས་འབྱེན། ། དེས་ནི་གཟི་མདངས་ཡལ་འགྱུར་ན། ། ཅི་ཕྱིར་ཅི་སྟེ་དེ་རྣམས་བཟའ། ། ཞེས་དང་། ཁྲག་ལ་སོགས་པའི་རྫས་ཆེན་ལྔ། ། དེ་ཉིད་དངོས་པོར་དེ་34བརྟགས་ན། ། འབྱུང་བོ་ཁྲག་གི་དྲི་སྣོམས་པའི། ། ལུས་ལེན་རིགས་ནི་འཛིན་པ་ཡི། ། མ་བདུན་རྔམས་པའི་ཆ་ལུགས་སུ། ། གང་ཞིག་རྟོག་པར་དེར་གོལ་ན། །
སྲིན་མོ་མི་སྡུག་ཤ་ཟ་མོ། ། ལངྐའི་ཡུལ་དུ་དེ་དག་འཁོར། ། ཞེས་དང་། དོན་ཡོད་ཞགས་པའི་ཆོ་ག་ཞིབ་མོ་ལས། ཆང་དང་། ཤ་དང་། རྒུན་དོང་དང་། ཀེའུ་དང་། སྒོག་སྐྱ་དང་། འདྲེས་པ་དང་།
ལྷག་རོལ་དང་། འདི་རྣམས་ཁྱད་པར་དུ་གཉེར་པས་སྤངས་པར་བགྱིའོ། ། ཞེས་དང་། དོན་ཡོད་ཞགས་པའི་སྙིང་པོ་ལས། ཆང་དང་། ཤ་དང་། བཙོང་དང་། སྒོག་སྐྱ་དང་བདེ་བྱེད་ལ་བྱིན་པའི་ལྷག་མ། ཁྱད་པར་དུ་སྲུང་བར་འདོད་པས་དེ་རྣམས་སྤང་བར་བྱའོ། ། མི་གཡོ་བའི་རྒྱུད་ལས།
ཞོ་དང་། འོ་མ་དང་། མར་དང་། ལ་དུ་དང་། ལ་བན་དང་། སྣུམ་འཁུར་དང་། འཁུར་སྐྱ་དང་། འབྲས་དང་། འབྲས་ཟན་ལ་སོགས་པ་དག་བསྙུང་བ་དང་ལྡན་པས་བཟའ་བར་བྱའོ། ། ཤ་དང་ཆང་དང་།
སྒོག་པ་ལ་སོགས་པ་བཀུ་བའི་ཟས་རྣམས་ཀུན་ཏུ་སྤངས་པར་བྱའོ། ། ཞེས་དང་། སྤྱན་རས་གཟིགས་དབང་ཕྱུག་གི་རྩ་བའི་རྒྱུད་པདྨ་དྲྭ་བ་ལས། མཆོད་པ་རྙིང་དང་སྒོག་པ་དང་། ། འབགས་དང་ལྷག་མར་གྱུར་པ་དང་། ། ཤ་དང་དམན་པའི་ལག་གི་ཟས། ། སྲོག་ཆགས་ཡོད་པའི་ཆུ་རྣམས་སྤོངས། ། ཞེས་དང་། སློབ་དཔོན་ནག་པོ་ཞབས་ཀྱིས་35མཛད་པའི་ཐེག་ཆེན་བསྡུས་པ་ལས། ཤ་དང་ཉ་དང་ཆང་དང་སྒོག་པ་དང་ལ་ཕུག་དང་།
རྒྱ་སྐྱེགས་ཀྱི་ལས་དང་ཏིལ་གྱི་ལས་དང་། ཞིང་ལས་ལ་སོགས་པ་ནི་རྟག་ཏུ་སྤངས་པའོ། ། ཞེས་དང་། འཇམ་དབྱངས་མིའི་དབང་པོར་གྲགས་པས་མཛད་པའི་ལྟ་བའི་འདོད་པ་མདོར་བསྟན་ལས། སློབ་དཔོན་དང་ནི་ཁྱེམ་པ་དང་། ། བྲམ་ཟེ་དང་ནི་དཀའ་ཐུབ་ཅན། ། ཤ་ཟོས་པ་དང་་ཆང་འཐུང་ན། ། ཤི་ནས་ཡི་དྭགས་འགྲོ་བའོ། ། ཞེས་དང་། ཉ་ཤ་ཆང་གི་བཏུང་བ་རྣམས། །
ཕ་དང་མ་ཡིས་བྱེས་པ་ལ། ། དེ་ཡི་གོ་སྐབས་སྦྱིན་མི་བྱ། ། དེ་བཞིན་བཟའ་བར་བྱ་བའི་ཟས འོ་མ་མར་ཏེ་ཤ་མེད་པའོ། ། ཞེས་དང་། ཀ་མ་ལ་ཤྲཱི་ལས་མཛད་པའི་སྒོམ་རིམ་བར་བ་ལས། རྣལ་འབྱོར་པས་བསྒོམས་པའི་དུས་ཐམས་ཅད་དུ། ཉ་དང་ཤ་ལ་སོགས་སྤངས་ཤིང་མི་མཐུན་པ་མ་ཡིན་པ་དང་། ཟས་ཚོད་ཟིན་པར་བཟའ་བར་བྱའོ། ། ཞེས་དང་། བི་མ་ལ་མི་ཏྲས་མཛད་པའི་མི་རྟོག་པ་བསྒོམས་དོན་ལས།
རྣལ་འབྱོར་པས་ནི་དུས་ཐམས་ཅད་དུ་ཉ་དང་ཤ་ལ་སོགས་པ་སྤངས་ཤིང་། མི་མཐུན་པ་མ་ཡིན་པ་དང་། ཟས་ཀྱི་ཚོད་ཟིན་པར་བཟའ་བར་བྱའོ། ། གསུངས། རྒྱལ་སྲས་ཐོགས་མེད་ཀྱི་ཞལ་ནས། ཐོག་མེད་དུས་ནས་གཉེན་གྱུར་སྲོག་ཆགས་རྣམས། ། ལས་ཀྱི་ཤི་ནའང་མཆི་མ་འབྱུང་རིགས་ན། ། དེ་དག་ཤ་ཡི་ཆེད་དུ་བསད་36པའི་ཤ ། བཟའ་བ་རིགས་པ་མ་ཡིན་ཤེས་རབ་གྲུབ། ། ཅེས་གསུངས་སོ། །
དུས་འཁོར་རྩ་རྒྱུད་ལས། ལྷ་དང་རང་འཇིགས་ཕ་མེས་དང་། ། འདོད་གྲུབ་དོན་དང་བཙོངས་ཕྱིར་དང་། ། གདུལ་དཀའ་སྡིག་པ་བྱེད་རྣམས་ཀྱིས། ། གནོད་བྱེད་མིན་པའི་སེམས་ཅན་བསད། ། དེ་ཡི་ཤ་དེ་ཉོ་བ་དང་། ། ཟ་འདོད་ཁ་ན་མ་ཐོ་བཅས། ། ཞེས་པ་ནི། བདག་ཉིད་ལ་བཙོངས་པའི་ཆེད་དུ་བསད་པའི་ཤ་ཤེས་བཞིན་དུ་ཉོས་ནས་ཟ་བར་འདོད་པ་ཁ་ན་མ་ཐོ་བ་དང་བཅས་པ་སྟོན་པའོ། ། དུས་འཁོར་རྒྱུད་འགྲེལ་ལས།
རྫས་ཀྱིས་ཉོས་པ་ནི་མ་ཡིན་ཅིང་། ཕ་མེས་ལ་སོགས་པ་དང་མཆོད་སྦྱིན་ལ་སོགས་པའི་བྱ་བ་ལ་བསད་པ་ཡང་མ་ཡིན་ཏེ། མཚན་མ་དང་བཅས་པའི་ཤ་བཟའ་འོ། ། ཞེས་དེ་བཞིན་གཤེགས་པས་མ་གསུངས་སོ། ། ཞེས་མཚན་མ་དང་བཅས་པའི་ཤ་ནི། རང་གིས་ཟ་བའི་ཆེད་དུ་བསད་པའི་ཤ་རང་གི་རྫས་ཀྱིས་ཉོས་པ་དང་། ཕྱུགས་ཀྱི་མཆོད་སྦྱིན་སོགས་ཀྱི་དོན་དུ། གསོད་པའི་མཚན་མ་བཏབ་ནས་བསད་པའི་ཤའོ། ། གསུངས། ཁྱད་པར་མི་ཡི་ཤ་ནི་ཐམས་ཅད་ཀྱིས་གཏན་ནས་ཟར་མི་རུང་སྟེ།
མདོ་རྩ་ལས། མིའི་ཤ་ནི་ཐམས་ཅད་དུའོ། ། ཞེས་པའི་རྒྱ་ཆེར་འགྲེལ་ལས། སྨན་གྱི་དོན་དང་སྨན་མ་ཡིན་པའི་དོན་ཐམས་ཅད་དུ་མི་ཤ་ཟོས་ན་ཉེས་པ་སྦོམ་པོར་འགྱུར་རོ་ཞེས་འབྱུང་། ཡང་ཤ་དམར་པོ་37རློན་པ་ནད་ཀྱི་དོན་མ་ཡིན་པར་ཟ་བ་ཉེས་པ་སྦོམ་པོར་འགྱུར་ཏེ། མདོ་རྩ་ལས། དེ་གཞན་གྱི་དོན་དེར་ན་སྦོམ་པོའོ། ། ཞེས་པའི་རྒྱ་ཆེར་འགྲེལ་ལས། ཤ་རློན་པ་དེ་སྨན་གྱི་དོན་ལས་གཞན་པ་གསང་སྔགས་སྒྲུབ་པ་ལ་སོགས་པའི་དོན་དེར་ཟ་ན་དགེ་་་་་་་་་་་འདུན་དབྱེན་གྱི་དགེ་འདུན་ལྷག་མའི་སྐབས་སུ་གཏོགས་པའི་་་་་ཉེས་པ་སྦོམ་པོར་གྱུར་ཏེ། བདག་ཉིད་འདྲེའི་ནང་དུ་གཏོགས་པར་བྱེད་པའི་ཕྱིར་རོ། །
ཞེས་གསུངས། མདོ་རྩ་ལས། སྟག་གི་གོད་མ་མི་ཟའོ། ། གླང་པོ་ཆེ་དང་རྟ་དང་ཀླུ་རྣམས་ཀྱི་ཤ་མི་ཟའོ། ། རྨིག་གཅིག་པ་དང་ཝ་དང་སྤྲེའུ་དང་ཤིང་རྟ་མོ་དང་བྱ་རོག་དང་། བྱ་རྒོད་དང་། ཆུ་སྐྱར་དང་། ཁྱི་དང་བྱེའུ་ཁྲ་དང་འུག་པ་དང་། དེ་ལས་གཞན་པའི་བྱ་མི་རོ་ཟ་བ་དང་། བྱ་དཀར་དང་ཕ་ཝང་དང་སྐྱིན་གོར་དང་དྲེའུ་སྲིན་དང་སྲིན་བུ་་་་་་རྣམས་ཀྱི་ཤ་ཡང་མི་བཟའ་འོ། །
གསུངས། ལངྐར་གཤེགས་པའི་འགྲེལ་བ་མཁན་པོ་ཛྙཱ་ན་བཛྲའི་ཞལ་ནས། བདེན་པ་བཞིའི་ཆོས་ཀྱི་འཁོར་ལོ་ནས་རིག་པ་འཛིན་པའི་སྡེ་སྣོད་ཀྱི་བར་གྱི་་་་་་་་བསྟན་པ་བརྗོད་པ་དེ་དང་དེ་དག་ལས། སོ་སོར་ཐར་བ་དང་། བྱང་ཆུབ་སེམས་དཔའ་དང་། རིག་པ་འཛིན་པའི་བསླབ་པའི་གཞི་མའི་རིམ་གྱེ་བཟའ་བ་སྐས་ཀྱི་གདང་བུ་བྲེས་པའི་ཚུལ་དུ་་་་་རྣམ་པ་གསུམ་བཅས་ནས། དོན་ཆེན་པོ་དང་ལྡན་པ་གོང་མ་38རྣམས་མི་ཉམས་པར་བྱ་བའི་དོན་དུ་ཉན་ཐོས་རྣམས་ལ་གནང་བར་བྱས་པའི་རྣམ་གསུམ་དག་པའི་ཤ་ལ་སོགས་པ་ཡང་། ཐེག་པ་གོང་མ་རྣམས་སུ་བཀག་སྟེ། དེའི་ཕྱིར་རང་བཞིན་གྱིས་ཤི་བ་བཅུའི་ཤ་ནི་མ་བཀག་མོད་ཀྱི། འདིར་སྲིན་པོ་ལ་སོགས་པ་རྗེས་སུ་བཟུང་བའམ།
དངོས་སམ་བརྒྱུད་པས་སེམས་ཅན་ལ་གནོད་པ་མི་སྲིད་པར་བྱ་བའི་དོན་དུ་སྲོག་ཆགས་ཐམས་ཅད་ཀྱི་ཤ་དུས་སམ་གནས་སྐབས་ཐམས་ཅད་དུ། ཀུན་འགའ་ཡང་ཟ་བའི་ཐབས་མེད་པར་རིལ་གྱིས་བཀག་པའོ། ། ཞེས་དང་། སྨན་དང་འདྲ་བ་དྲང་སྲོང་གི་ཟས་རྣམས་ཀྱང་རན་པ་ཙམ་དུ་བཟའ་ཞིང་། ཤའི་ཟས་ལ་ནི་མི་འཕྲོད་པའི་འདུ་ཤེས་ཀྱིས་སྤངས་པར་བྱའོ། ། གསུངས། ཡང་འགྲེལ་བཤད་མཁན་པོ་སློབ་དཔོན་ཡེ་ཤེས་བཟང་པོའི་ཞལ་ནས། ཐམས་ཅད་མཁྱེན་པས་གཞན་ལ་གནོད་པ་ལ་ལྟོས་ཏེ། ཤ་ཟ་བ་དང་ཟ་བར་བསྐུལ་བ་ལ་ནི་སྡིག་པར་གསུངས་སོ། ། མཐའ་གསུམ་བཀག་པར་གྱུར་པ་ལས་སྡིག་པ་མི་བྱ་སྟེ།
མཐའ་གསུམ་ཡོངས་སུ་དག་པ་ནི། བདག་གིས་མ་བསད་གསོད་དུ་མ་བཅུག་ལྟོས་པ་ཡང་མེད་པ་སྟེ། རྣམ་པ་དེ་ལྟར་འབྲས་ཆན་ལྟ་བུར་སློངས་པའི་ཟས། མ་བསླང་བ་མ་བསམ་པར་བྱེན་པ་ནི་ཡོངས་སུ་དག་པ་སྟེ། སྨན་ལྟ་བུར་ཤིས་པའི་ཟས་སོ། ། སྙིང་རྗེ་ཅན་གྱི་བྱང་ཆུབ་སེམས་དཔའ་ལ་དེ་ཡང་བཀག་39པའོ། ། སྔགས་མཁན་ལ་ནི་ཁྱད་པར་དུ་སྟེ། སེམས་ཅན་མགུ་བར་བྱ་བ་དང་། ལྷ་མངོན་པར་དྭངས་པར་བྱ་བའི་ཕྱིར་རོ། ། དེའི་ཕྱིར་ཡུལ་ཐམས་ཅད་ཀྱི་རོ་མྱོང་བག་ཆགས་པ་ཡོངས་སུ་་་་་་སྤངས་ན་ཐར་རོ། །
གསུངས། རྒྱལ་བུ་དད་པ་བརྟན་པོའི་ཞལ་ནས། སྲིན་པོའི་རྒྱལ་པོ་ང་ལ་ཉོན། ། དེ་བཞིན་སྲོག་བཅད་ཤ་ཟོས་པས། ། ཚེ་ཐུང་ཕལ་ཆེར་དམྱལ་བར་འགྲོ། ། ལན་དུའང་གསོད་གཅོད་རང་ཤ་དག ། གཞན་གྱིས་ཟ་ཞིང་འཇོམས་པར་བྱེད། ། རྒྱུ་སོང་འབྲས་བུའང་དེ་དང་མཚུངས། ། ཡང་། སྲིན་པོའི་རྒྱལ་པོ་ང་ལ་ཉོན། །
གྲོགས་ངན་སྟོབས་ཀྱིས་འཕུང་བ་མང་ ཕ་མར་མ་གྱུར་མེད་པ་ཡི། ། ཤ་ཁྲག་ཟོས་ན་དམྱལ་བར་འགྲོ། ། ཞེས་དང་། ཇོ་བོ་ཆེན་པོའི་ཞལ་ནས། ནང་དུག་ལྔའི་མི་གཙང་བ་ལ་གད་དར་མཛོད། ཕྱི་འབགས་བཙོག་གི་དྲི་མ་ལ་གད་དར་མཛོད། བར་བཏང་སྙོམས་དང་ལེ་ལོའི་དྲི་མ་ལ་གད་དར་མཛོད། དངོས་པོ་ངན་པ་ཤ་ཆང་དང་སྒོག་བཙོང་ལ་གད་དར་མཛོད། དེ་དག་གཙང་མ་རིགས་ཀྱི་ཟས་མ་ཡིན་པ་ལ་གད་དར་མཛོད། དོད་ལོངས་སྤྱོད་ཅིང་དུས་ཚིགས་འཛིན་པ་རྣམས།
དུས་ཚིགས་མ་ཡིན་པའི་མི་གཙང་བ་ལ་གད་དར་མཛོད། གསུངས། སྔོན་བཀའ་གདམས་བླ་མ་ཞང་སྟོན་དར་མ་རྒྱལ་མཚན་དང་། བྱང་ཆུབ་བཟང་པོ་གཉིས་འདམ་གྱི་ལམ་དུ་ཇ་པ་དང་འཕྲད་ནས། 40བསོད་སྙེམས་བྱས་པས། ཁམས་པ་གཅིག་གིས་ཤ་སྐམ་སྨད་ཁོག་ཅིག་ཕུལ་བས། བྱང་ཆུབ་བཟང་པོ་ན་རེ། ཨ་མེས་འདི་འོ་སྐོལ་གྱི་མའི་རོ་སྨད་ལགས་མོད། ཉ་ར་ཡུན་རིང་མཛད་ནས་གདའ་སྟེ། སྤྱིར་བུས་བཟར་ག་ལ་རུང་།
དེ་ནས་ངེད་ཉན་ཐོས་ཀྱི་ཆ་ལུགས་ཅན་གྱིས། འདི་འདྲ་ཟོས་ན་སྤྱང་ཁྱེའི་གྲལ་དུ་ཞུགས་འཚལ་མོད། ཨོ་ཀཻ་ཀ་ནི་ཀཻ་ཀ་ནི་ཟེར་ནས། ཞལ་ནག་ཐོམ་མེ་བཞུགས་ནས་གདའ། དེར་ཁམས་པ་རོ་གྱོང་མི་གྱོང་མེད་དེ་ཡང་བྲེད་ནས། ཏབ་ཏོབ་ལ་ཕྱག་ཅིག་བཙལ་ཏེ། ཤ་ཁྱེར་ནས་བྲོས་སོང་། ཞང་སྟོན་བཞད་ཅིང་བཞུགས་ནས་འདུག་འཕྲོ་ལ་ཞལ་ནས། ཁྱོད་སྐྱེ་བོའི་དུས་ནས་ཕ་མ་དད་པ་ཅན་ཡོད་པ་དང་། གྲོང་པ་ཚོའི་མཐའ་མ་མཐོང་བར་བླ་མ་བཟང་པོའི་དྲུང་དུ།
སྔ་མོ་ནས་རབ་ཏུ་བྱུང་བ་དང་། ཕྱིས་ཀྱང་བློ་སྦྱོང་ལེགས་པས། མའི་ཤ་ལ་བྲེད་པ་རང་ངོ་མཚར་ཆེ། ངེད་རྒན་པོ་ཀུན་གྱེས་མི་ཡུལ་དུ་ཡུན་རིང་བོར་བསྡད་ཙ་ན་ཅི་ཡང་མཐོང་འོང་གིན་གདའ་ཡིས་གསུངས། དེ་ནས་ཁམས་པ་ཡར་རྒན་ཞིག་ན་རེ། ཁྱེད་སུའི་བནྡེ་ཡིན་ཟེར། ཞང་སྟོན་པ་ན་རེ། ངེད་བཀའ་གདམས་པའི་བནྡེ་ཡིན་གསུངས། ཁམས་པ་ན་རེ། འོ་ན་བཀའ་གདམས་པ་ལ་སྐྱབས་སུ་མཆི།
ཁམས་སུའང་བཀའ་གདམས་པའི་དགོན་པ་ཆེན་པོ་ཞིག་འོང་བར་ཤོག་ཅིག ཟེར་བ་བྱུང་། རྒྱུ་འབྲས་བསྟན་པའི་མདོ་41ལས། སོ་སྟོར་བ་ནི་རུས་པ་འཆའ་ཞིང་ཤ་ཟ་བ་ལས་སོ། ། ཞེས་དང་། ཁྱི་དང་ཕག་གི་རྒྱུ་མ་དང་ཤ་ཟོས་པ་ནི། ལྗན་ལྗིན་གྱེས་གང་བའི་དམྱལ་བར་སྐྱེའོ། ། ཉ་བ་ཤོར་ཞིང་ཟ་བ་ནི་རལ་གྲིའི་ནགས་ཚལ་ཅན་གྱི་དམྱལ་བར་སྐྱེའོ། ། ཞེས་དང་། བཤེས་གཉེན་འབྲོམ་རིན་པོ་ཆེའི་ཞལ་ནས།
རང་གི་ཤ་ཁྲག་ཆགས་མེད་གཏོང་བའི་ཚེ། ། ཕ་མའི་ཤ་ཁྲག་ཟ་བའི་ཆོས་པ་སུ། ། སྲོག་ལན་རྒྱུན་མར་འདེད་དུས་མི་འགྱོད་དམ། ། གསུངས། སྔོན་རྒྱ་གར་གྱི་ཨ་ཙ་ར་སྙིང་རྗེ་ཅན་བཟང་པོ་ཞིག་བོད་དུ་འོང་ནས། ཐམས་ཅད་ལ་བལྟས་ནས། བོད་ཀྱི་ཆོས་པ་རྣམས་ཀྱི་མཛད་སྤྱོད་གང་ལ་བལྟས་ཀྱང་ཡག་པོ་འདུག་སྟེ། ཤ་ལ་མི་འཛེམ་པར་ཐམས་ཅད་ཀྱིས་ཟ་བ་འདི་ཡག་པོ་མ་རེད་ཟེར་སྐད། རྗེ་བླ་མ་འཇམ་དབྱངས་རྒྱ་མཚོས། ཆོས་ཐམས་ཅད་རྟེན་ཅིང་འབྲེལ་འབྱུང་ཡིན་པས།
ཟ་བ་པོ་དང་གསོད་པ་པོ་གཉིས་ཕྱོགས་གཅིག་ཏུ་འཛོམ་པའི་རྟེན་འབྲེལ་གྱིས་སྲོག་གཅོད་ཀྱི་ལས་ངན་པ་བྱེད་རྒྱུ་བྱུང་བ་ཡིན་པས། རྒྱུ་དེ་ལ་རྟེན་ཅིང་འབྲེལ་ནས། མ་འོངས་པ་ན་ཤ་ཟ་བ་པོ་དང་ཕྱུགས་གསོད་པ་པོ་གཉིས་ལ་རྣམ་སྨིན་ཆེ་ཆུང་གི་ཁྱད་ཡོད་པ་མ་གཏོགས་ཟ་བ་པོ་རྣམས་ལ་རྣམ་སྨིན་ཞིག་ཡོང་ངེས། དེ་ཅིའི་ཕྱིར་ཞེ་ན། བཀའ་གདམས་པ་རྣམས་ཀྱིས་ཤ་ཟ་བ་པོ་རྣམས་ལ་སྲོག་གཅོད་པའི་ཆ་མཐུན་ཡོང་བའི་ཕྱིར། ཐེག་པ་ཆེ་ཆུང་ཐམས་42ཅད་ནས་ཤ་བཀག་པ་ཡིན། ཞེས་གསུངས་པས་ན། ཆོས་པ་ཀུན་གྱིས་ཤ་འདི་གང་གི་ས་ནས་སྤོང་ཅི་ཐུབ་གྱིས་ཤིགགསུངས་སོ། ། དཔེ་ཆོས་རིན་ཆེན་སྤུངས་པ་ལས། ད་ལྟ་ཉ་ཤ་དང་།
ཉིང་ཤ་ལ་སོགས་པ་གནང་བ་སྐད་དུ་གསུངས་པ་དེ་དགོངས་པ་ཅན་ཡིན་ཏེ། དང་པོ་ནས་བཀག་ན་བསྟན་པ་ལ་འཇུག་པ་མི་ནུས་པ་ལ། ་ ཁད་ཀྱིས་དགག་པའི་ཐབས་ཡིན་གསུངས། ཡང་ཤ་མི་ཟ་བ་གཅིག་པུས་ཆོག་པར་འཛིན་པ་རྣམས་ལ། ཤ་ཟོས་ཀྱང་ཐར་བའི་བར་ཆད་དུ་མི་འགྱུར་ཞེས་རང་ལྟ་བ་མཆོག་ཏུ་འཛིན་པའི་གང་ཟག་ལ་གསུངས་པ་ཡིན་གྱི། དོན་ལ་ཤ་ཟ་བ་རྣམས་ལ་སྲོག་གཅོད་པའི་ཆ་མཐུན་ཡོང་བའི་ཕྱིར། ཐེག་པ་ཆེ་ཆུང་ཐམས་ཅད་ལས་ཤ་བཀག་པ་ཡིན། སྒོས་བྱང་ཆུབ་སེམས་དཔའ་ཤ་ཟ་བར་མི་རུང་གསུངས། སྔོན་འཕགས་པ་ཀ་ཏྱཱ་ཡ་ན་འབྲུམ་བུ་མེ་དབལ་ནག་པོས་བསྙུང་བ་ལ། སྨན་པས་ཤ་དང་ར་ཁྲག་ཕྱི་ནང་གཉིས་གར་གཏོང་བར་ཞུས་པས།
བསླབ་པ་ལ་འགལ་བ་ལས་འཆི་བ་དགའ་གསུངས་ནས། མ་བཞེས་པར་མྱ་ངན་ལས་འདས་པ་དང་། རྗེ་སྟག་ལུང་ཐང་བ་སྐུ་གཤེགས་ཁར་བཞེས་ཐུག་ལ་ཚིལ་བུའི་རྡོར་བཏབས་ན་བསྙུན་དྭངས་འགྲོ་བར་ཞུས་པ་ལ། མི་ཚེ་ཧྲིལ་པོར་སྲུང་ཐུབ་ནས་ཤི་ཁར་སྡོམ་པ་ཉམས་པས་ཅི་རུང་གསུངས་མ་གསན་པར་སྐུ་གཤེགས་པ་སོགས་ཀྱི་ལོ་43རྒྱུས་ནི་མང་ངོ་། ། ཇོ་བོ་རྗེ། འབྲི་གུང་སྐྱོབ་པ་ཡབ་སྲས་སྟག་ལུང་ཐང་བ་སོགས་སྐྱེས་ཆེན་མང་བོ་ཞིག བུ་རམ་དང་སྦྲང་རྩི་སོགས་ལ་ཚོགས་ཤ་དང་། འོ་མ་དང་ཞོ་སོགས་ལ་ཚོགས་ཆང་མཛད་པའི་ལོ་རྒྱུས་ལ། དཔོན་སློབ་ལོ་ཆེན་ནི་རྗེས་སུ་ཡི་རང་ཆེར་མཛད་འདུག་གསུངས། རྒོད་ཚང་པ་སྣ་ཚོགས་རང་གྲོལ་གྱིས་ཀྱང་།
དེང་སང་བནྡེ་ཕལ་མོ་ཆེས། ཟ་འདོད་འཐུང་འདོད་ཁོ་ནའི་ཆེད་དུ་ཚོགས་ཆང་བཟོས་ནས་བག་མེད་དུ་་་་་་་་་་འཐུང་མཁན་ཚོ་ལ་བལྟས་ན་ནི། གོང་གི་ཇོ་བོ་དང་འབྲི་སྟག་སོགས་ཀྱི་མཛད་པ་དེ་ཡང་ཡ་མཚན་ཆེའོ་གསུངས། སྔོན་སངས་རྒྱས་མར་མེ་མཛད་ཀྱི་བསྟན་པ་ལ། གྲོང་ཁྱེར་གྲུ་ཆ་ཞེས་བྱ་བ་ན། ཕ་མ་སྡུག་པའི་གཟུགས་ཅན་དང་། མ་བྲམ་ཟེ་མོ་མཛེས་མ་ལ། བུ་མིག་དམར་བ་མཆེ་བ་རྣོ་བ་ཞིག་སྐྱེས་ཏེ། ཆུང་ནས་འབུ་དང་སྦྲང་བུ་གཏུབས་ཀྱིན་ཟ་ཞིང་། ཆེར་སོང་ནས་ཉ་དང་རི་དྭགས་ཐུབ་ཚད་བསད་ནས་ཟོས།
ཆང་ཡང་བག་མེད་དུ་འཐུངས་སོ། ། དེ་ནས་སྙིང་ལ་དུག་དབལ་ནག་པོས་ཟིན་ཏེ་ཤིའོ། ། ཤི་མ་ཐག་དམྱལ་བའི་གནས་སུ་ལྷུང་ནས་གཅན་གཟན་གདུག་པ་ཅན་་་་་་་་རྣམས་ཀྱིས་གསོན་པོར་སྟེང་གི་ཤ་བཅད་ནས་ཟོས་དམྱལ་བསྲུང་རྣམས་ཀྱིས་ཁྲོ་ཆུ་ཁོལ་མ་ཁ་རུ་བླུགས་ཚེ། སྨྲེ་སྔགས་བཏོན་པ། སྔོན་ཚེ་གཞན་གྱི་ཤ་ཟོས་པས། ། ད་ལྟ་རང་གི་ཤ་ལ་ཡང་། ། གཅན་44གཟན་གཏུམ་པོ་རྣམས་ཀྱིས་ཟ། ། བདག་གིས་ཤ་ཁྲག་མ་སྤངས་ཟོས། ། གཞན་གྱེས་བདག་ལ་རྔམས་ཤིང་ཟ། ། ཟ་བའི་ཚེ་ན་ཤ་ཞིམ་སྟེ། །
རྣམ་སྨིན་མྱོང་དུས་ཡི་རེ་མུག ། ཆང་འཐུང་བ་ཡི་རྣམ་སྨིན་གྱེས། ། དམྱལ་བསྲུང་ཤིན་ཏུ་འཇིགས་པ་ཡིས། ཁྲོ་ཆུ་ཁོལ་མ་ཁ་རུ་བླུགས། ། བདག་གིས་བག་མེད་སྤྱད་པ་ཡི། ། གཞན་གྱིས་བདག་ལ་ཚོད་འཛིན་མེད། ། འཐུང་བའི་ཚེ་ན་ཆང་ཞིམ་སྟེ། ། རྣམ་སྨིན་མྱོང་དུས་ཡི་རེ་མུག ། ཟེར་རོ། ། དེ་ནས་ཡི་དྭགས་ཀྱི་གནས་སུ་སྐྱེས་ནས་ཀྱང་སྡུག་བསྔལ་མྱོང་དགོས་པར་གསུངས་སོ།།
སྔོན་རྒྱལ་པོ་སེང་གེ་འབངས་བཟང་གིས་ཤ་ཁོ་ན་ཟོས་པས། ཕྱིས་སྲེད་པ་ཆེར་སོང་། མིའི་བུ་ཆུང་གཞོན་ནུའི་ཤ་ཡང་ཟོས་པས། བློན་འབངས་ཀུན་གྱིས་རྒྱལ་པོ་ཡུལ་བཏོན་ནས་སྡུག་བསྔལ་མྱང་། ཤི་ནས་ངན་སོང་དུ་སྐྱེས་སོ། ། སྔོན་རྒྱལ་བུ་དད་པ་བརྟན་པོ་སྲིན་པོའི་ཡུལ་ལ་ཕེབས་དུས། ལམ་འགགས་པ་ཞིག་ལ་སྲིན་པོའི་རྒྱུ་མཚན་དྲིས་པས། ཁོ་ན་རེ། ཁྱེད་རང་གི་སྟོན་པ་ཤཱཀྱ་ཐུབ་པ་ཟེར་བ་དེས། བཅོ་ལྔའི་ཉིན་པར་སྲིན་པོ་རྣམས་ལ་བསྙེན་གནས་ཀྱི་སྡོམ་པ་ཕོག
ཤའི་ཉེས་དམིགས་མང་པོ་བསྟན། ཤ་དེ་ཡང་ཕ་ཤ་མ་ཤ་ཡིན། ཐམས་ཅད་ཀྱིས་ཆོད་གསུངས་ཀྱང་། ངེད་སྲིན་པོ་རྣམས་ཀྱི་ཟས་སྐལ་ཤ་ཁྲག་ཡིན་པས། བཅོ་ལྔ་མ་གཏོགས་དུས་ཐམས་ཅད་དུ་གཅོད་མ་ནུས། དེའི་ཉིན་བྱོན་ན་གནོད་པ་45མི་བྱེད་ཀྱི་སྟེང་དུ་ཞབས་ཏོག་བྱེད་པའང་སྲིད་ཟེར། སྔོན་རྒྱལ་པོ་དཔའ་བོ་ལ། རྒྱལ་པོ་སྤྱོད་མེད་ཀྱིས་རི་དྭགས་ཀྱི་ཤ་བསྟན་ནས་ཤ་ཟའམ་ཟེར་བ་ལ། རྒྱལ་པོ་དཔའ་བོ་ན་རེ། ཤ་དམར་པོ་ཟ་བ་སྲིན་པོ་ཡང་མི་རུང་ན།
མིར་ལྟ་སྨོས་ཀྱང་ཅི་འཚལ་ཟེར་རོ ། སྔོན་རྟ་མགྲིན་དང་། ཕག་མོའི་རྣལ་འབྱོར་བ་གཉིས་ཀྱིས། ཡི་དམ་བསྒྲུབས་ནས། དངོས་གྲུབ་ཐོབ་ཁར། རྟ་དང་ཕག་གི་ཤ་ཞིག་ཟོས་པས། གེགས་བྱས་ནས་མ་ཐོབ་སྐད། དུས་འཁོར་འགྲེལ་ཆེན་དྲི་མེད་འོད་ལས། སྔགས་ཀྱི་ཐེག་པར་རྣལ་འབྱོར་བ་རྣམས་ཀྱིས་ཤ་བཟའ་བར་བཅོམ་ལྡན་འདས་ཀྱིས་གསུངས་ལ། དེ་ཉིད་ཀྱང་རྟག་ཏུ་སྲོག་བཅད་པ་ལས་འབྱུང་གི
སྲོག་བཅད་པ་མེད་པར་ནི། འགའ་ཞིག་གིས་འཚེ་མི་སྲིད་དོ། ། གལ་ཏེ་ཟ་བ་པོ་མེད་ན་གསོད་པ་པོ་ཡང་མི་འབྱུང་ངོ་། ། དེའི་ཕྱིར་ཟ་བ་པོ་དང་གསོད་པ་པོ་དག་སྲོག་གཅོད་པར་འགྱུར་རོ། ། འདིར་ཡང་ཉི་མ་སོ་སོར་སྔགས་པས་དམ་ཚིག་བཞི་ཕྱེའོ། ། ཞེས་པ་ནི་དེ་བཞིན་གཤེགས་པའི་ངེས་པའོ། ། ཞེས་དང་། རྗེ་མི་ལའི་ཞལ་ནས། ཉེས་མེད་སྲོག་ཆགས་བསད་ནས་ཟ། ། མྱོས་བྱེད་སྡིག་ཆུ་སྦྱར་ནས་འཐུང་། །
ཡང་སོས་དམྱལ་བའི་རྟེན་འབྲེལ་བསྒྲིགས། ། མིག་ཅན་ངན་འགྲོའི་གཡང་ལ་མཆོངས། ། ཁྱེད་གཟོབ་ཅིག་གཟོབ་ཅིག་ལྷ་མི་ཚོ། ། ཚེར་མ་ཟུག་པའང་མི་བཟོད་ན། ། གཞན་སྲོག་བཅད་ནས་46ཟ་ཡིན་གདའོ། ། ཡང་སོས་སྡུག་བསྔལ་ཞེ་རེ་འཚེར། ། ལུས་ལ་མེ་འབར་སྐྱི་ཤ་བུན། ། ཁྱེད་ཀྱི་སྡིག་ཟས་ཁྲ་བོ་ཤ ། མ་གོད་མ་ཉམས་ཡེ་རེ་ཡོད། ། ཁྱེད་རང་ལོངས་ལ་གང་དགའ་གྱིས། །
གསུངས། འགྲོ་མགོན་ཕག་མོ་གྲུ་པས། བསླབ་པ་གསུམ་ལ་གཅེས་སྤྲས་སུ་མཛད་ཅིང་། ཁ་ན་མ་ཐོ་བའི་ཟས་ཤ་ལ་སོགས་པ་གཏན་ནས་སྤངས་པས། ཚིལ་བུའི་རྡོར་ཙམ་བཏབས་པའི་ཐུག་པའང་མི་བཞེས་ཤིང་། སྐུ་མྱ་ངན་ལས་འདའ་ཁར་དུག་གི་བསྙུང་གཞི་བྱུང་བ་ལ་སྔགས་ཀྱིས་བཏབས་པའི་ཆང་གི་ཉིང་ཁུ་ཞལ་གང་བཞེས་ན་ཕན་པ་གསལ་བཞིན་དུ། སྒུ་སྲོག་དང་བསྡོས་ནས་སྤངས་པ་ཡིན་ནོ། ། ཞེས་རྣམ་ཐར་བསྡུས་པ་ཞིག་ལས་གསུངས། ལྷ་བླ་མ་ཡེ་ཤེས་འོད་ཀྱིས། བོད་ཀྱི་ཆོས་ལོག་པར་སྤྱོད་པ་རྣམས་ལ་བཀའ་ཤོག་བརྫངས་པ་ལས།
ལས་ཀྱི་སྲིན་པོ་བས་ནི་སྙིང་རྗེ་ཆུང་། ། ཁྲ་དང་སྤྱང་གི་བས་ནི་ཤ་དད་ཆེ། ། བོང་རེངས་གླང་རེངས་བས་ནི་འདོད་ཆགས་ཆེ། ། ཁང་རུལ་སྦུར་གོག་པས་ནི་སྐྱུར་དད་ཆེ། ། ཁྱེ་དང་ཕག་པ་བས་ནི་གཙང་བཙོག་ཆུང་། ། གཙང་མ་ལྷ་ཡི་རིགས་ལ་དྲི་ཆེན་དང་། ། དྲི་ཆུ་ཁུ་ཆུ་ཁྲག་གིས་མཆོད་ཕུལ་བས། ། རོ་མྱགས་འདམ་དུ་སྐྱེས་པ་སྙིང་རེ་རྗེ། ། སྡེ་སྣོད་གསུམ་གྱི་ཆོས་ལ་སྐུར་བཏབས་པས། ། མནར་མེད་དམྱལ་བར་སྐྱེས་པ་སྙིང་རེ་རྗེ། །
སྒོལ་བའི་སྲོག་ཆགས་བསད་47པའི་རྣམ་སྨིན་གྱེས། ། ལས་ཀྱི་སྲིན་པོར་སྐྱེས་པ་སྙིང་རེ་རྗེ། ། སྦྱོར་བའི་འདོད་ཆགས་དར་བའི་རྣམ་སྨིན་གྱིས། ། མངལ་གྱེ་སྲིན་བུར་སྐྱེས་པ་སྙིང་རེ་རྗེ། ། ཞེས་གསུངས། ལྕང་སྐྱ་ཐམས་ཅད་མཁྱེན་པའི་ཞལ་ནས། རང་ལ་བསྙེན་བཀུར་ཆེད་དུ་སྲོག་བཅད་པའི། ། སེམས་ཅན་ཤ་ཁྲག་རུས་གསུམ་སྤུངས་དཀྱིལ་དུ། ། གྲི་ཕྱར་མཆིལ་མིད་ཆེས་ཆེར་རིངས་ཤིང་རྔམས། ། དཔུང་ཚོགས་དགྲ་བགེགས་འདུལ་ལ་ཆས་འདྲ་བའི། །
དགེ་འདུན་གཟུགས་བརྙན་རྣམས་ལ་ཐུགས་རྗེ་གཟིགས། ། ཞེས་དང་། འབྲུག་པ་ཀུན་ལེགས་ཀྱིས་ཤ་ཟ་བའི་ཉེས་པའི་ལོ་རྒྱུས་མང་པོ་བྱུང་བའི་་་་་འཕྲོས་ལ། ཉ་ཕག་སྒོག་གསུམ་ཉེས་པ་ཆེ་བར་གསུངས་པ་ཞིག་ལབ་ཀྱིན་འདུག ངས་འདི་སྐད་བྱས། སྤྱིར་གྱེ་ཐེག་པ་ཆེ་ལ་ཤ་རྣམས་བཀག་གསུངས་བ་ ་ཡོད། ངེས་དོན་སྙིང་རྗེ་ལ་གནོད། ཤའི་བྲོ་བ་ཚོར་བས་དེའི་སྲོག་ལ་གནོད་དོགས་པ་དང་། བློ་ལད་དོགས། ཁྱད་པར་སེམས་ཅན་ཐམས་ཅད་ཕ་མ་ཡིན་པ་མདོ་རྒྱུད་ཀུན་ནས་གསུངས་ཤིང་་།
རང་གིས་ཀྱང་མྱོང་བས་གྲུབ་པར། སེམས་ཅན་ལ་ཐོག་མ་འདི་ནས་བྱུང་མེད་པས། ཕ་མ་ཡིན་པར་ཡིད་ཆེས། ཕ་བྱས་པའི་རུས་པའི་ཕུང་པོ་དང་། མ་བྱས་པའི་ནུ་ཞོ་རྒྱ་མཚོར་བསྐྱིལ་ན་ཁམས་གསུམ་སྣོད་དུ་ག་ལ་ཤོང་། དེས་ན་བསམ་མནོ་བཏང་ན་ཕ་མའི་ཤའམ་བུའི་ཤ་སུས་ཟ་ནུས། ཉན་48ཐོས་རྣམས་ཁ་ཤ་ཟ་བར་འདོད་པ་དང་། རང་ལ་ཉེས་པར་འགྱུར་བའི་དམིགས་ཤ་མ་བྱུང་ན། དེས་ཆོག་པར་བརྩིས་ནས། ཉན་ཐོས་རྣམ་གསུམ་དག་པའི་ཤ །
ཟ་བར་རུང་གིས་མི་ཟ་ན། ། ལྷས་སྦྱིན་གྱིས་ནི་བརྟུལ་ཞུགས་འགྱུར། ། གསུངས་པ་ལ་འཁྲིས་ནས། ཤ་བཞེས་ཀྱིན་འདུག་སྟེ། འདི་ལ་མཚུངས་པ་ཞིག་ཞུ་ན། སྟུ་ཤར་བོ་གསུམ་འཁོར་བ་ཞིག་ལ་བྱས་ཨེ་ཆོག་མི་ཆོག་ན། ཚོང་འདུས་གསུམ་དུ་མ་བྲིན་པའི་ཤ་ཡང་ཟོས་མི་ཆོག དོན་ལ་མི་བསམ་པར་ཚིག་ལ་འཁྲིས་པ་འདིས་ཕུགས་སྐྱོན་གཅིག་ནི་་་་་་་རང་ལ་འོང་གསུངས། ཡང་ཁོང་རྒྱལ་ཁམས་མང་པོར་ཕེབས་པའི་སྐབས་ཤིག དགོན་པ་འགའ་རེས་གྲྭ་པ་ཤ་ལ་སྲེད་པ་ཅན་མང་པོས།
སྟོན་ཁ་དགོན་མཐའ་ལ་ཤ་བཙོངས་མཁན་བྱུང་ཚེ། ཤ་ཐམས་ཅད་ཧབ་ཐོབ་བརྒྱབ་ནས་ཉོས་འགྲོ་བ་མཐོང་ཚེ། འདི་ན་སྤྱང་ཚང་ཞིག་འདུག འདི་ན་ཡང་སྤྱང་ཚང་ཞིག་འདུག་ཅེས་ཟུར་ཟ་བཏང་སྐད། བསླབ་པ་ཀུན་ལས་བཏུས་པ་ལས། དེ་ལྟར་རེ་ཞིག་རྟག་ཏུ་བྱ་བའི་སྨན་གྱིས་ལུས་བསྲུང་བར་བྱའོ། ། དེ་ལ་ཉ་དང་ཤས་ནི་མ་ཡིན་ཏེ། ལང་གར་གཤེགས་པའི་མདོ་ལས་བཀག་པའི་ཕྱིར་རོ། ། དེ་ལས་འདི་སྐད་གསུངས་ཏེ། བྱང་ཆུབ་སེམས་དཔའ་སྙིང་རྗེའི་བདག་ཉིད་ཅན་གྱིས་ཤ་ཐམས་ཅད་དུ་མི་ཟའོ། །
ཞེས་གསུངས་སོ། ། ཡང་དེ་ཉིད་ལས། 49འདུལ་བ་ལས་དེ་ལ་རྣམ་པ་གསུམ་ཡོངས་སུ་དག་པ་ཟོས་ན་སྤོང་བའི་བར་ཆད་དུ་མི་འགྱུར་རོ། ། ཞེས་གང་གནང་བ་དེ་ནི། དེ་ཡོངས་སུ་སྤངས་པའི་དག་པར་ལྟ་བ་རྣམས་ཀྱི་མངོན་པའི་ང་་་་་་རྒྱལ་བསལ་བ་དང་། སྐལ་བ་ཡོད་ཀྱང་དེ་ལ་ཆགས་པས་བསྟན་པ་ལ་མི་འཇུག་པའི་ཕྱིར་རོ། ། དེ་སྐད་དུ་ལང་གར་གཤེགས་པའི་མདོ་ལས་ཀྱང་གསུངས་ཏེ། བསྟན་པ་བརྗོད་པ་དེ་དང་དེ་ལས་བསླབ་པའི་གཞི་རིམ་པར་བཅའ་བ་སྐས་ཀྱི་གདང་བུ་བྲེས་པའི་ཚུལ་དུ་རྣམ་པ་གསུམ་བཅས་ནས། དེའི་ཆེད་དུ་བྱས་པ་རྣམས་ཀྱང་བཀག་སྟེ། དེས་ན་རང་ཤི་བ་བཅུའི་ཤ་ཡང་བཀག་གོ །
ཞེས་གསུངས་སོ། ། སངས་རྒྱས་ཀྱིས་སྐས་ཀྱི་གདང་བུ་བྲེས་པའི་ཚུལ་དུ་བསླབ་པ་རྣམ་པ་གསུམ་རིམ་པར་བཅས་ཚུལ་ནི། འདུལ་བ་ལས། ཐོག་མར་མིའི་ཤ་དང་རྨིག་གཅིག་པའི་ཤ་ལ་སོགས་པ་བཀག་པའི་བསླབ་པ་བཅས། དེའི་རྗེས་རྣམ་གསུམ་དག་པའི་ཤ་མ་གཏོགས་ཤ་གཞན་རྣམས་བཀག་པའི་བསླབ་པ་་་་བཅས་པ་སྟེ། འདུལ་བ་ལས་བཅས་པའི་རིམ་པ་གཉིས་དང་། ཐེག་པ་ཆེན་པོ་ལས་སྤྱིར་བཏང་དུ་ཤ་ཙམ་རང་ཤི་བ་ཡན་ཆད་་་་ཐམས་ཅད་བྱང་ཆུབ་སེམས་དཔའ་ལ་བཀག་པའི་བསླབ་པ་སྟེ། རྣམ་པ་གསུམ་བཅས་པའོ། ། ཞེས་བླ་མ་སྔ་མ་དག་འཆད་དོ། ། མཁྱེན་བརྩེ་རིན་པོ་ཆེས།
གསུང་རབ་སྡེ་སྣོད་ལས། ངས་ཤའི་ཟས་50སུ་ལའང་མ་གནང་མི་གནང་གནང་བར་མི་འགྱུར་རོ། ། རབ་ཏུ་བྱུང་བ་རྣམས་ལ་ཤའི་ཟས་ནི་མི་རུང་བར་ངས་བཤད་དོ། ། ཞེས་དང་། དེང་ཕྱིན་ཆད་ངའི་ཉན་ཐོས་རྣམས་ཤ་བཟར་མི་རུང་ངོ་། ། ཞེས་བཤད་པ་མ་གཏོགས་བཤས་རའི་ནང་དུ་ཚག་ལུག་གི་མགོ་ལ་རྟགས་གསལ་བཀོད་ཤོག་གསུང་བ་མ་མཐོང་གསུངས། ཡང་ཉེ་སྐོར་གྱི་གྲོང་བ་རྣམས་ནས་སེམས་ཅན་རྒྱགས་པ་དང་་་་་་ལུས་བོངས་ཆེ་བ་ལ་སོགས་རློམ་སེམས་ཀྱིས་བསད། དེའི་མཆིན་པ་ལ་སོགས་སྡིག་ཟས་ཀྱི་ཕུད་དེ་ཐུགས་དམ་པ་དང་བསྒོམ་ཆེན་པ་ཚོ་ལ་ཕུལ་ཤོག ཅེས་ཁྱེར་ཡོང་གི་འདུག་གོ ། ཨའི་ཁོ་རེ།
སྟེར་བ་དང་དག་སྣང་ལོས་ཡིན་ཏེ། གསོད་ནུས་པ་དེ་སྙིང་ཁམས་ཤིན་ཏུ་ཆེ། ཁོང་ཚོའི་སྣང་བ་ལ་གསོད་པ་ལ་ཉེས་པ་ཆེན་པོ་ཡོད་པ་དེ་མི་བརྩི་བར། ཕྲན་ཚེགས་བྱིན་པ་ལ་ཕན་ཡོན་ཆེན་པོ་འོང་དུ་རེ་བས་ཁོང་རང་ཚོའི་ཉེས་པ་འདག་པ་དང་། སེམས་ཅན་དེ་ངེད་ཚོས་ལྕགས་ཐག་འཇེན་འཐེན་བྱས་ཆོག་པ་ལྟ་བུའི་རེ་ཆེན་པོ་ཞིག་བདོག་སྟེ་ག་ནས་ཡོང་། མགོན་པོ་ཀླུ་སྒྲུབ་ཀྱིས། མ་ཡི་ཐུག་མཐའ་རྒྱ་ཤུག་ཚི་གུ་ཙམ། ། རིལ་བུར་བགྲང་ཡང་ས་ཡིས་ལང་མི་འགྱུར། ། ཞེས་སེམས་ཅན་ཐམས་ཅད་ཀྱིས་རང་གི་མ་བྱས་པ་ཁོང་འཇིག་རྟེན་པས་དེ་ལྟར་མ་རིག་སྟེ་གསོད་ནུས་ཀྱང་། རང་རེ་ཆོས་པ་ཚོས་བཟའ་ནུས་པའི་ཁ་ན་མི་འདུག
དེ་ཅིའི་51ཕྱིར་ཞེ་ན། སྐྱེ་བ་སྔོན་མའི་ཕ་དང་། མ་དང་། སྤུན་དང་། མཛའ་བཤེས་ལ་སོགས་པ་ཡིད་ལ་གཅེས་དགུ་དེ་ཚོ། དེང་སང་དུད་འགྲོ་ཟེར་བའི་སྒུར་པོ་གཏི་མུག་ཅན། བླང་དོར་ལ་རྨོངས་པ་མགོ་ལ་རྭ་ཅོ་ཅན། སུག་བཞིས་ས་ལ་འགྲོ་བའི་ལུས་སྟབས་འདི་འདྲ་ཞིག་ཏུ་སོང་བས་ཕ་མ་དང་། གཉེན་བཤེས་དེ་དག་ཡིན་སྙམ་པའི་རྣམ་རྟོག་ཙམ་ཡང་མེད་པར་གྱང་ར་སྟོང་བར་བཅུགའཇིག་རྟེན་ཡ་རབས་ཀྱི་སྤྱོད་ཚུལ་ལས་ཕྱིར་ལྡོག་ཅིང་། སྙིང་རྗེ་ཆེན་པོ་དང་ཞེ་འགྲས་པས་མཐོང་བ་ཙམ་གྱིས་ཡིད་དུ་མི་འོང་བའི་སྡིག་ཅན་ཤན་པ་ཟེར་བ་དེའི་ལག་ཏུ་རང་གི་སྐྱེ་བ་སྔོན་་་་་་་མའི་ཕ་དང་།
མ་དང་། སྤུན་ཟླ་གཉེན་བཤེས་ལ་སོགས་པ་དེ་དག་མཐར་ཆགས་སུ་རྩིས་སྤྲོད་བྱས་པའི་ཚེ། མ་རྒན་དེ་དག་ལུས་འདར་ཁྲི་ལི་ལི། མིག་མཆི་མ་ཁྲོམ་ཁྲོམ། དབུགས་སྦུད་པ་ལྟེམ་སྟེམ་པའི་ངང་ནས་འདི་སྙམ་དུ། ད་ཅི་དྲག ཀྱི་ཧུད། འབྲོས་ས་ནི་མེད། འཕར་ནི་མི་ཐབ། ད་ལྟ་ཉིད་དུ་ས་འདིར་ཐིམ་ན་ཐིམ་ར་ ར་ན་སྙམ་པའི་སྡུག་བསྔལ་དོས་དྲག་ལ་ལྕེད་ཆེ་བ་འཇིགས་སྐྲག་གི་སྣང་བ་དམྱལ་མེའི་དོང་ཁར་ལྷགས་པ་ལྟ་བུའི་ངང་དེར།
ལུས་གནམ་ས་བསྒྱུར། གྲང་དྲོད་ཚ་ལྷམ་ལྷམ་བྱེད་ཅིང་མིག་སྔོ་ཧུར་ཧུར་བལྟ་བཞིན་པ་དེའི་ལྟོས་གྲིས་ཁ་ཕྱེ། ལག་པ་ཤད་དེ་བཏང་ནས་འགུལ་བ་ཙམ་ཡང་མེད་པར་འཇིག་རྟེན་ཕྱི་མའི་ལམ་པོ་་་་་་52ཆེར་བཏང་བ་ཡིན་འདུག་པས། འཇིག་རྟེན་ཁྱིམ་པའི་མཆོད་གནས་ལ་དགའ་རྒྱུ་མི་འདུག་གོ ། ཨོ་རྒྱན་རིན་པོ་ཆེ་མཁྱེན་ཞེས་ཡང་ཡང་སྨྲས། མཆི་མ་དབང་མེད་དུ་ཤོར་བདག་ཉིད་ལ་དགའ་བ་རྣམས་ནས་ཕྱིན་ཆད་སྲོག་ལ་བབས་ཀྱང་སྲོག་གཅོད་ཀྱི་ལས་འདི་སྤོངས་ཤིག ཅིའི་ཕྱིར་ན་དྲན་པ་ཉེར་གཞག་ལས། སེམས་ཅན་གཅིག་གི་སྲོག་བཅད་ཀྱང་བར་གྱི་བསྐལ་བ་གཅིག་ཏུ་ཉི་ཚེ་བའི་དམྱལ་བར་འཚོད་པར་གསུངས་ཤིང་། དེ་ལྟ་བུའི་སྦྱིན་པའི་གནས་ལའང་། མདོ་ལས།
ཤ་དང་ཆང་གི་སྦྱིན་པ་དང་། ། དུག་དང་མཚོན་ཆའི་སྦྱིན་པ་སོགས། ། ཞེས་མི་དགེ་བའི་ལས་སུ་དངོས་བརྒྱུད་ཀུན་ནས་འགྱུར་བར་བཤད་པས་སྦྱིན་པ་དེ་ལྟ་བུ་ཡང་གནས་མ་ཡིན་ནོ། ། ལམ་འཁྱེར་མི་ཤེས་པ་རྣམས་ནས་ཤ་བཟའ་བ་ཡང་སྤོང་ཅི་ཐུབ་གྱིས་ཤིག དེ་ལྟ་བུའི་བདེན་པའི་ཚིག་ཀུན་ཏུ་འགྲུབ་པར་གྱུར་ཅིག གསུངས་སོ། ། རྭ་སྒྲེང་ཁྲི་ཆེན་རྡོ་རྗེ་འཆང་གི་ཞལ་ནས། ལྷག་པར་བྱང་ཆུབ་སེམས་དཔས་ཤའི་རོ་ལ་སྲེད་ན་སེམས་ཅན་ལ་སྙིང་རྗེ་ཉམས་པར་་་་་་་་་འགྱུར་བ་སོགས་ཀྱི་དགག་བྱ་ཡོད་གསུངས། མཁས་གྲུབ་རྗེས་མཛད་པའི་སྡོམ་གསུམ་རྣམ་བཤད་ལས། སྤྱིར་བཏང་བྱང་ཆུབ་སེམས་དཔའ་ཙམ་གྱིས་ཤ་བཟར་མི་རུང་བ་སྟོན་པ་ཡིན་པས།

བྱང་ཆུབ་སེ་མས་དཔའ་ཁྱེམ་པ་དང་རབ་ཏུ་བྱུང་བ་གང་ཡིན་་་་་་53ཀྱང་ཤ་བཟར་མི་རུང་བ་ཡིན་ལ། དེའི་ཕྱིར་རང་ཉིད་བྱང་ཆུབ་སེམས་དཔར་ཁས་ལེན་པ་དང་། གཞན་གྱིས་བྱང་ཆུབ་སེམས་དཔའ་འོ་ཞེས་སྙན་པའི་ཚིག་གིས་ངོར་བསྟོད་པ་དང་དུ་ལེན་་་་་་པར་བྱེད་པ། ཤ་ཟོས་ན་རང་དོན་དུ་ཤ་ལ་སྲེད་པ་དྲག་པོ་སྐྱེ་ཞིང་། དེའི་དབང་གིས་སྙིང་རྗེ་ཆེན་པོར་ཉམས་པར་འགྱུར་བའི་དགག་བྱ་འདྲེན་པའམ། འདྲེན་དུ་དོགས་པའི་ཐེག་པ་ཆེན་པོ་པའི་དགེ་སློང་ངམ། དགེ་ཚུལ་ལམ། རྒྱལ་པོའམ། བློན་པོའམ། གྲོང་དཔོན་ནམ། ཁྱིམ་ན་གནས་པའི་བུད་མེད་དག་གིས་ཀྱང་ཤ་བཟའ་བར་མི་བྱ་གསུངས།
དེས་ན་བྱང་ཆུབ་སེམས་དཔར་ཁས་ལེན་ཅིང་དམ་བཅའ་བ་ཐེག་པ་ཆེན་པོའི་་་་་་་སེམས་བསྐྱེད་ལན་བརྒྱ་ཕྲག་ཅིག་བླངས་པ་དག་གིས་ནི། ཤ་མི་ཟ་བ་ལྟ་ཅི་སྨོས། བསམ་བཞིན་དུ་སེམས་ཅན་སྟོང་ཕྲག་དུ་མ་རྒྱུན་མི་འཆད་པར་སྲོག་བཅད་དམ་གཅོད་དུ་འཇུག་པ་ལའང་། མི་རིག་པར་ཅིའང་མི་བརྩི་ཞེས་གསུངས་པ་ནི་ཐུགས་ཤིན་ཏུ་་་་་་མད་དེ། ་ དེང་སང་ལུང་བསྟན་དེའི་ཐོག་ཏུ་བབས་ནས་གདའ། གཞན་ཡང་ཤ་ལ་ཡང་མི་མཐུན་པའི་འདུ་ཤེས་བསྐྱེད་པ་དང་། ཤ་ལ་སྲེད་པའི་ཉེས་དམིགས་སྒོམ་ནས་སྤོང་དགོས་སོ། ། དེ་ཡང་ཤ་དང་ཁྲག་ལ་སོགས་པ་ནི། འབྲས་དང་ནས་དང་འོ་མ་དང་མར་ལ་སོགས་པ་ལྟར་རང་གི་མདུན་དུ་བྱུང་ཙམ་ནས་ཟས་ཡིད་54དུ་འོང་ཞིང་གཙང་ལ་རོ་ཕུན་སུམ་ཚོགས་པའི་ཟས་བསོད་པ་་་་་་ཡིན་པར་ཡིད་ལ་བྱས་ན། སྲེད་པ་དྲག་པོ་དེ་རྒྱས་པར་འགྱུར་གྱི་འགོག་མི་ནུས་པས།
མ་ཟོས་གོང་ཉིད་ནས་ཕ་མའི་ཁུ་ཁྲག་ལས་བྱུང་བའི་མི་གཙང་བའི་འདུ་ཤེས་དང་། ཐོག་མ་མེད་པ་ནས་ཕ་མར་གྱུར་པའི་སེམས་ཅན་འདི་ལ་བུ་གཅིག་པ་དང་འདྲ་བར་་་་་་བལྟ་བར་བྱ་བ་ཡིན་པས། བུའི་ཤ་དང་མཚུངས་པ་དེ་དག་སྲེད་པས་ཟ་མི་རུང་ངོ་སྙམ་དུ་མི་རུང་བའི་འདུ་ཤེས་ཉེ་བར་འཇོག་་་་གསུངས། ཤ་ལ་སྲེད་པའི་ཉེས་དམིགས་ཡིད་ལ་བྱ་ཚུལ་ནི། རི་དྭགས་རྔོན་པ་དང་ཉ་བཤོར་པ་དང་། ཤན་པ་བྱེད་པ་ལ་འཇུག་པ་དང་། རིན་བྱེན་ནས་སྲོག་གཅོད་དུ་བཅུག་ནས་ཤ་ཉོ་བ་དང་། དེའི་སླད་དུ་སྲོག་བཅད་དེ་འཚོང་བ་དང་། ཤ་ལ་སྲེད་པའི་གོམས་པ་ཐལ་ནས་མི་བསད་དེ་ཟ་བའི་རྒྱལ་བུ་སེང་གེ་འབངས་བཟང་དང་། རྒྱལ་བུ་རྐང་བཀྲ་ལ་སོགས་པའི་ཚུལ་ལྟར་དུ་གྱུར་པ་དང་།
དྲི་མི་ཞིམ་ཞིང་སྲོག་ཆགས་མང་པོ་དངངས་པ་དང་སྐྲག་པར་འགྱུར་བ་དང་། རིགས་སྔགས་ཀྱི་ཁྱད་པར་མང་བོ་འགྲུབ་པའི་གེགས་དང་། བྱམས་པ་ཆེན་པོ་དང་སྙིང་རྗེ་ཆེན་པོ་སྐྱེ་བའི་གེགས་བྱེད་པ་སོགས་རྒྱ་ཆེར་གསུངས་པ་དེ་དག་ཡིད་ལ་བྱེད་པའོ། ། གསུངས། དེས་ན་ཤའི་རོ་ལ་ཆགས་པའི་སྲེད་པའི་དབང་གིས་ཤ་ཟ་བར་རུང་བར་འདུལ་བ་ལས་གནང་ངོ་ཞེས་ཁོ་55བོ་ཅག་ནི། རྣམ་པ་ཐམས་ཅད་དུ་མི་སྨྲ་ལ། དེ་འདྲ་བ་སྐྱོན་མེད་པར་གཉིད་ཀྱི་རྨི་ལམ་དུ་ཡང་མི་སྨྲའོ། ། གསུངས། དེས་ན་ཐེག་པ་ཆེན་བོའི་བྱང་ཆུབ་མཆོག་ཏུ་སེམས་བསྐྱེད་པ་གང་དག་ཤ་་་་་་ཟོས་ན་རང་གི་སྙིང་རྗེ་ཆེན་པོ་ཉམས་འགྲོ་ཞིང་བློའི་ཤུགས་ཆུང་དུ་འགྲོ་བར་མྱོང་བས་གྲུབ་པ་དང་། རང་དོན་དུ་རོ་ལ་སྲེད་པ་དྲག་པོ་སྐྱེ་བར་མཐོང་ནས།
དགག་བྱ་དེ་དག་འགོག་པའི་སླད་དུ། རྣམ་གསུམ་དག་མ་དག་དང་། བསད་པ་དང་རང་ཤི་བའི་ཤ་ཐམས་ཅད་མི་ཟ་བ་ཡིན་ན་ནི་མཆོག་ཏུ་ངོ་མཚར་ཆེ་གསུངས། གཞན་ཡང་ཕྱི་རོལ་མུ་སྟེགས་པ་རྣམས་ཀྱིས་ཀྱང་ཤ་ཟ་བ་བཀག་སྟེ། དྲང་སྲོང་སུ་གེས་སྨྲས་པ། ཁྱོད་ཀྱིས་ཕྱུགས་ནི་སྔོན་བསད་དེ། ། ཁྲག་གིས་འདམ་རྫབ་ཏུ་བྱས་པས། ། གལ་ཏེ་མཐོ་རིས་འགྲོ་གྱུར་ན། ། གང་གིས་དམྱལ་བར་འགྲོ་བར་འགྱུར། ། ཞེས་དང་།
ནེ་ཙོས། སྨྲས་པ། གཟུར་ཤིང་བཅད་དེ་ར་ལུག་བསད། ། ཁྲག་གིས་རྫབ་ཏུ་བྱས་ནས་ནི། ། གལ་ཏེ་དེ་ལྟར་མཐོ་རིས་འགྲོ། ། དམྱལ་བར་ཅིས་ན་འགྲོ་བར་འགྱུར། ། ཞེས་དང་། དྲང་སྲོང་བྱ་བས་སྨྲས་པ། གང་གིས་གང་གི་ཤ་ཟ་བ། ། དེ་དག་གཉིས་ཀྱི་ཁྱད་པར་ལྟོས། །
གཅིག་ནི་སྐད་ཅིག་འགྲངས་པར་འགྱུར། ། གཅིག་ནི་གཏན་དུ་སྲོག་དང་འབྲལ། ་་ ། འཆིའོ་སྙམ་པས་སྡུག་བསྔལ་གང་། ། སྐྱེས་བུ་ལ་ནི་སྐྱེས་གྱུར་ལ། ། རྗེས་སུ་དཔག་པ་དེ་ཡིས་56ནི། ། གཞན་ཡང་བསྲུང་བར་འོས་པའོ། ། ཞེས་དང་། སེམས་ཅན་གཅིག་ལ་མི་འཇིགས་ཡོང་། ། བྱིན་པ་དེ་ནི་མཆོག་ཡིན་གྱིས། ། བྲམ་ཟེ་སྟོང་གི་གྲངས་རྣམས་ལ། །
བ་སྟོང་གསེར་དང་བཅས་པ་ཡི། ། གང་གིས་གསེར་གྱེ་རི་བོ་དང་། ། རིན་ཆེན་བཀང་སྟེ་སྦྱིན་པ་དང་། ། དེ་དང་མཉམ་པ་མ་ཡིན་ནོ། ། ཞེས་ཕྱི་རོལ་པའི་དྲང་སྲོང་མཁས་པ་སྙིང་རྗེ་ཅན་དུ་མས་སྨྲས་པའོ། ། དེས་ན་སངས་རྒྱས་ཐུགས་རྗེ་ཅན་གྱིས་གསུང་དང་མཐུན་པ་ཕྱི་རོལ་པ་དང་། འཇིག་རྟེན་པའི་ཁྲོད་ན་ཡོད་ཀྱང་རུང་། སངས་རྒྱས་ཀྱི་བཀའ་བཞིན་དང་དུ་བླངས་ན་སྐྱོན་མེད་དེ། དུས་འཁོར་དུ་ཡོན་ཏན་གྱི་ཆོས་དང་ལྡན་པ་ཕྱི་རོལ་བའི་ནང་དུ་སྣང་ཡང་། བདག་ཅག་གིས་བསྙེན་བཀུར་བར་བྱའོ། །
ཞེས་དང་། སོར་ཕྲེང་ཅན་གྱི་མདོ་ལས། གང་འཇིག་རྟེན་པ་ལ་སངས་རྒྱས་ཀྱི་ཚིག་དང་མཐུན་པ་ཡོད་པ་དེ་ཡང་ཐམས་ཅད་ཐམས་ཅད་་་་་་་་་་སངས་རྒྱས་ཀྱི་ཚིག་ཏུ་རིག་པར་བྱའོ། ། ཞེས་གསུངས་སོ། ། དེས་ན་ཤ་ཟ་བ་འདི་ཕྱི་ནང་གཉིས་གས་ཉེས་པ་ཆེ་ཞེས་མཐུན་པར་་་་བཤད་སྣང་། འོ་ན་སློབ་དཔོན་ཆེན་པོ་ཡོན་ཏན་འོད་དང་། རྒྱ་ཆེར་འགྲེལ་མཁན་པོ་དག ཉན་ཐོས་རྣམ་གསུམ་དག་པའི་ཤ ། བཟར་རུང་ཤ་ནི་མི་ཟ་ན། ། ལྷས་སྦྱིན་གྱི་ནི་བརྟུལ་ཞུགས་འགྱུར། །
ཞེས་པ་གང་ཡིན་སྙམ་ན། དེ་ནི་བདུད་ལྷས་སྦྱིན་གྱིས་57དུས་རྒྱུན་ཏུ་ཕྲག་དོག་གི་དབང་གིས། སངས་རྒྱས་ལ་སྒོགས་རྡོ་འཕངས། གླང་ཆེན་རྦད་པ་སོགས་གནོད་པའི་ལས་མང་པོ་བྱས། ལྷག་པར་དུ་དགེ་འདུན་གྱི་དབྱེན་ཆེན་པོ་བྱས་ནས། རང་གི་འཁོར་ལ་དགེ་སྦྱོང་གོའུ་ཏ་མ་ནི་ཤ་ཟ་སྟེ། བདག་ཅག་གིས་ཤ་བཟའ་བར་མི་བྱའོ། ། དེ་ཅིའི་ཕྱིར་ཞེ་ན། གཞི་དེ་ལས་སྲོག་ཆགས་ལ་གནོད་པར་འགྱུར་བའི་ཕྱིར་རོ། ། ཞེས་སངས་རྒྱས་ལས་ལྷག་པའི་སྙིང་རྗེ་ཆེ་བ་འདྲ་བའི་བསླབ་པ་བཅས་པ་ཡིན་སྐད།
དེ་བཞིན་དུ་རང་རེ་ནང་པ་སངས་རྒྱས་པའི་རྗེས་འཇུག་ཡིན་་་་་་ཡང་། རྙེད་བཀུར་ཕྲག་དོག་གིས་ཀུན་ནས་བསླངས་ཏེ། ཁ་ཅིག་གིས་ཤ་ཆང་མི་བསྟེན་པ་སོགས་ཆོས་པ་གཞན་ལས་ལྷག་་་་་་པའི་ཁྱད་ཆོས་འདོན་པར་བྱེད་པ་ནི་ལྷས་སྦྱིན་དང་མཚུངས་་་་་་་གསུངས་པ་ཡིན་གྱིས། དེ་མ་ཡིན་པར་སྙིང་རྗེ་ཆེན་པོའི་སྒོ་ནས་སེམས་ཅན་ལ་དངོས་སམ་བརྒྱུད་ནས། མི་གནོད་པར་ཕན་པའི་ཕྱིར་ཤ་མི་ཟ་བ་སོགས། སངས་རྒྱས་དང་བྱང་ཆུབ་སེམས་དཔའ་བཀའ་གདམས་གོང་མའི་རྣམ་ཐར་སྐྱོང་མཁན་གྱི་ནང་པ་དང་། སྙིང་རྗེ་ཅན་གྱི་ཕྱི་རོལ་པའི་དྲང་སྲོང་ཆེན་པོ་ལ་སོགས་ཆོས་པའི་འཇིག་རྟེན་པ་སུ་ཡིན་ཡང་ཤ་མ་ཟོས་ན། དེ་རྣམས་ལྷས་སྦྱིན་དང་མཚུངས་བྱས་པའི་ཚིག་ཏུ་འཁྲུལ་བར་མི་བྱ་སྟེ། དེ་ཡིན་ན་ཁས་མ་སྨྲས་པ་མ་གཏོགས། ཤ་ཟོས་ཚད་པོ་དོན་གྱི་སངས་58རྒྱས་ཀྱི་བརྟུལ་ཞུགས་སུ་ཁས་བླངས་པར་འགྱུར་ལ།
དེ་ཡིན་ན་སྔར་གྱི་ལུང་འདྲེན་དེའི་ཚིག་ཀྱང་བསྒྱུར་ནས། ཉན་ཐོས་རྣམ་གསུམ་དག་པའི་ཤ ། བཟར་རུང་ཤ་ནི་ཟོས་པ་ན། ། སངས་རྒྱས་ཀྱིས་ནི་བརྟུལ་ཞུགས་འགྱུར། ། ཞེས་ཁར་ཤ་ཟ་འདོད་པ་ཕལ་ཆེར་གྱིས་ལུང་འདྲེན་གྱི་བསྣོན་པ་བྱེད་པར་རིགས་སོ། ། ཡང་ལང་ཤར་གཤེགས་པ་ལས། བསྟན་པ་ལ་སྨོད་པའི་དགག་བྱ་མཐོང་ནས་མི་ཟ་བར་གསུངས་པ་ནི། ཡུལ་དུས་འགའ་ཞིག་ཏུ་མུ་སྟེགས་གཅེར་བུ་པ་སོགས་ཀྱང་ཤ་མི་ཟ་ན། དགེ་སློང་དག་ནི་དེ་བས་ཀྱང་དམན་ནོ་ཞེས་སོགས་ཀྱིས་བསྟན་པ་སྤྱི་ལ་དམིགས་་་་་་་ནས་མ་དད་པ་སྐྱེ་བར་མཐོང་ནས་ཤ་མི་ཟ་བར་གསུངས། ཡང་སངས་རྒྱས་ཀྱི་བསྟན་པ་སྙིང་རྗེའི་རབ་ཏུ་ཕྱེ་བ་ཡིན་པས་རང་ལ་ཉེས་པ་མི་འབྱུང་ན་ཡང་།
གཞན་ལ་སྙིང་རྗེ་བསྐྱེད་ནས་ཀྱང་ཤ་བཟའ་བར་མི་བྱའོ། ། གསུངས། གཞན་ཡང་ཤའི་ཉེས་དམིགས་མདོ་རྒྱུད་བསྟན་བཅོས་བླ་མ་གོང་མའི་རྣམ་ཐར་མགུར་འབུམ་་་་གསུང་བགྲོས་གཏམ་རྒྱུད་ཀུན་ན་མཐའ་ཡས་པ་ཡོད་ཚད་པོ་་་་་་་ཕྱོགས་གཅིག་ཏུ་བསྡུས་ནས། གླེགས་བམ་དུ་བསྒྲིགས་རྒྱུ་ཡིན་ན་པོ་ཏི་གཅིག་ལོངས་པར་གདའ། དེས་ན་ཤ་འདི་ས་ལམ་གྱེ་གེགས། ངན་སོང་གི་ས་བོན། སྲོག་གཅོད་ཀྱི་གཤེད་མ། ཤ་འདིས་མ་གྱུར་སེམས་ཅན་གྱི་ལུས་སྲོག་ལ་གནོད་གནོད་ཅིག་་་་་་་59ཟས་གཞན་གང་གིས་ཀྱང་མི་གནོད། སྡིག་ཟས་ཕ་མའི་ཤ་ཁྲག་བསྟེན་པ་འདི་རང་དང་རང་གི་སློབ་མ་ཡོན་བདག་རྣམས་ཀྱིས་གཙོ་བྱས་པའི་བློ་ལྡན་སྙིང་རྗེ་ཅན་གྱིས་ཆོས་པ་འཇིག་རྟེན་པ་སྐྱ་སེར་ཕོ་མོ་དྲག་ཞན་འབྲིང་གསུམ་ཐམས་ཅད་ཀྱིས་ད་ནས་་་་་་་་་་བཟུང་སྟེ། ཕྱིན་ཆད་ཕ་ཤ་མ་ཤ་བུ་ཤ་མི་གཙང་བ་དུག་ལྟ་བུར་བལྟས་ནས་སྤངས་པར་བྱའོ། །
དེ་ལྟར་བྱེད་ནུས་པར་སྤྱི་བོའི་བླ་མ་ཐུབ་པའི་དབང་པོས་བྱིན་གྱིས་བརླབ་ཏུ་གསོལ། ཞེས་བདུད་རྩི་འབེབས་སྦྱང་གི་དམིགས་པ་བྱའོ།། སྨྲས་པ། ཟབ་གསལ་ཐུགས་ཀྱིས་དུས་གསུམ་ས་ལེར་གཟིགས། ། བྱམས་དང་བརྩེ་བས་འགྲོ་ཀུན་བུ་ལྟར་སྐྱོངས། ། ཀུན་གྱི་སྐྱབས་གནས་སངས་རྒྱས་ཐུགས་རྗེ་ཅན། ། འབྲལ་མེད་སྤྱི་བོར་བཞུགས་ལ་བྱེན་གྱིས་རློབས། ། འཁོར་བའི་རྩ་བ་འདོད་སྲེད་ཆེར་འཕེལ་ཞིང་། ། ཆོས་ཀྱི་རྩ་བ་སྙིང་རྗེའི་རྒྱུན་གཅོད་པའི། ། སྡིག་ཟས་ཕ་མའི་ཤ་ཁྲག་ཉེས་དམིགས་རྣམས།།
སླར་ཡང་ཚིགས་སུ་བཅད་ནས་དབྱངས་སུ་ལེན། ། སྡིག་ཟས་ཕ་མའི་ཤ་ཁྲག་ཟོས་ཚད་ཀུན། ། ཕྱི་མར་དམྱལ་བ་ངུ་འབོད་གནས་སུ་སྐྱེ། ། གཞན་ཡང་ཚ་དམྱལ་འོ་དོད་འབོད་སོགས་སུ། ། སྐྱེས་ནས་ཤ་ཟ་དེ་དག་འཚོད་པར་འགྱུར། ། སྡིག་ཅན་གཞན་གྱིས་བསད་པའི་ཤ་ཟོས་ན། ། དམྱལ་བའི་གནས་སུ་བསྐལ་བ་གཅིག་ཙམ་གནས། ། 60རང་གིས་གསོད་དམ་གཞན་ལ་གསོད་བཅུག་ནས། ། ཟོས་ན་བསྐལ་བ་འབུམ་དུ་དམྱལ་བར་གནས། ། གཞན་གྱིས་བསད་པའི་ཁྲག་ལ་ལོངས་སྤྱད་ན། །
བསྐལ་བ་གཅིག་ཙམ་དཀོན་མཆོག་སྒྲ་མི་ཐོས། ། རང་གིས་གཞན་སྲོག་བཅད་ནས་ཁྲག་འཐུང་ན། ། དམྱལ་བ་ཁྲོ་ཆུ་ཁོལ་མའི་ནང་དུ་སྐྱེ། ། གཡག་ལ་ཁྲག་རྒྱབ་བཙོས་ནས་ཟོས་པ་ན། ། ཕྱི་མར་སྐྱེ་བ་བདུན་དུ་དུད་འགྲོར་སྐྱེ། ། ཤ་ཁྲག་རང་གི་ལུས་བོངས་ཙམ་ཟོས་ན། ། བསྐལ་བ་གཅིག་ལ་ཁྲོ་ཆུ་ཁོལ་མར་སྐྱེ། ། ཤ་ཁྲག་དམར་བོར་ཟོས་ན་སྐྱེ་བ་བདུན། ། འདས་པའི་འོག་ཏུ་ཁྲོ་ཆུ་ཁོལ་མར་འཚོད། ། བཙོས་ནས་ཟོས་ཀྱང་སྐྱེ་བ་བཅུ་ཡི་འོག །
དམྱལ་བ་ཁྲོ་ཆུ་ཁོལ་མའི་ནང་དུ་སྐྱེ། ། རི་དྭགས་བསད་ནས་ཟོས་ན་དམྱལ་བར་སྐྱེ། ། གཅན་གཟན་གདུག་པ་ཅན་གྱིས་གསོན་པོར་ཟ། ། གཤིན་རྗེས་ཁྲོ་ཆུ་ཁོལ་མ་ཁ་ལ་བླུག ། ཁོག་རྣམས་ཚིག་ནས་ངུ་འབོད་ཆེན་པོ་བྱེད། ། ཆུ་ཡི་ནང་གི་ཉ་བཟུང་ཟོས་པ་ན། ། རལ་གྲི་ནགས་ཚལ་ཅན་གྱི་དམྱལ་བར་སྐྱེ། ། ཁྱི་དང་ཕག་གི་རྒྱུ་མ་ཤ་ཟོས་ན། ། མི་གཙང་ལྗན་ལྗིན་གང་བའི་དམྱལ་བར་སྐྱེ། ། ཤ་དང་ཁྲག་ལ་རྔམས་ནས་ཟ་བ་རྣམས། །
ཕྱི་མར་ཡི་དྭགས་ཤ་ཁྲག་ཟ་བར་སྐྱེ། ། ར་ལུག་གཡག་གསུམ་བསད་ནས་ཤ་བཙོངས་ན། ། ཕྱི་མར་གནོད་སྦྱིན་གདུག་པ་ཅན་དུ་སྐྱེ། ། ཤ་སྟོན་བྱ་བའི་ཕྱིར་དུ་སྲོག་བཅད་ན། ། རབ་ཏུ་ཚ་བའི་དམྱལ་བར་སྐྱེ་61བར་འགྱུར། ། ཤ་ཁྲག་ཟོས་ན་སྟག་སེང་སྤྱང་ཀི་དང་། ། ཝ་དང་བྱི་ལ་གཅན་གཟན་རིགས་སུ་སྐྱེ། ། མི་ཤ་ཟ་བའི་ཕྲ་མེན་ཕོ་མོ་དང་། ། མ་རུངས་ཤ་ཟ་མཁའ་འགྲོའི་ནང་དུ་སྐྱེ། ། གཞན་ཡང་སྡིག་ཅན་གྲོང་གི་ཤན་པ་དང་། །
རྔོན་པ་སྲིན་པོ་རྨེ་ཤ་ཅན་དུ་སྐྱེ། ། ངོ་མི་ཚ་བར་ཤ་ཟོས་ཁྲག་འཐུང་བས། ། ཕྱི་མར་ངོ་ཚ་མི་ཤེས་སྤྱོན་པར་འགྱུར། ། ཤ་ཟོས་རུས་པ་དམུར་ནས་འཆོས་པ་ཡི། ། ཕྱི་མར་གཞོན་དུས་སོ་རྣམས་ལྟུང་བར་འགྱུར། ། དེ་ཕྱིར་ཤ་ཁྲག་ཁམས་གསུམ་འཕུང་བའི་ཟས། ། ཡིན་ཞེས་ཐུགས་རྗེ་ཆེན་པོའི་རྒྱུད་ལས་གསུངས། ། རང་གིས་ཁ་གསུམ་མགོ་བཅད་སྙིང་ཕྱུངས་ནས། ། ཤ་ཁྲག་གཞན་གྱི་ཟོས་ན་ཅི་འདྲ་འོང་། ། དེ་ཕྱིར་རང་གི་ལུས་ལ་དཔེ་ལོངས་ལ། །
གཞན་ལ་གནོད་པའི་ཤ་འདི་མ་ཟ་ཞིག ། ཤ་འདིའི་ཕྱིར་དུ་འཇིག་རྟེན་ཁམས་འདི་ན། ། ཉིན་རེ་བཞིན་དུ་སེམས་ཅན་གྲངས་མེད་གསོད། ། ཤ་འདིས་སེམས་ཅན་སྲོག་ལ་གནོད་གནོད་ཅིག ། ཟས་གཞན་གང་གིས་གནོད་པར་མི་འགྱུར་བས། ། ནག་ཆང་བསྟེན་པ་ལས་ཀྱང་སྡིག་ཟས་ཤས། ། སེམས་ཅན་གཞན་གྱི་སྲོག་ལ་གནོད་ཚབས་ཆེ། ། དེའི་ཕྱིར་སེམས་ཅན་སྲོག་ལ་གནོད་པའི་ཟས། ། ཤ་འདི་སྙིང་རྗེ་ཅན་གྱིས་མ་ཟ་ཞིག ། དམྱལ་བའི་རྒྱུ་ཡི་གཙོ་བོ་སྲོག་གཅོད་ཡིན། །
སྲོག་གཅོད་བྱེད་པའི་རྩ་བ་ཤ་འདིར་ཐུག ། ཤ་ཡི་ཕྱིར་དུ་ར་ལུག་གཡག་62གསུམ་བཟུང་། ། ཁ་སྣ་བསུམ་ནས་གསོད་པ་སྙིང་རེ་རྗེ། ། ལ་ལ་གསོན་པོར་བཟུང་ནས་གྲི་ཡིས་གཤག ཁོང་ལག་བཏང་ནས་གསོད་པ་སྙིང་རེ་རྗེ། ། ལ་ལའི་སྙིང་གི་ཐད་གའི་མཆན་འོག་ནས། ། གྲི་མདུང་བརྡབས་ནས་གསོད་པ་སྙིང་རེ་རྗེ། ། ལ་ལའི་སྐེ་ཚིགས་མཚམས་ནས་གྲི་ཡིས་གཉག ། མགོ་བོ་བཅད་ནས་གསོད་པ་སྙིང་རེ་རྗེ། ། དེ་བཞིན་གསོད་ལུགས་མི་འདྲ་སྣ་ཚོགས་སྒོས། །
ཕ་མ་སེམས་ཅན་གསོད་པ་སྙིང་རེ་རྗེ། ། ཚེ་རབས་ཀུན་ཏུ་ཕ་མ་སེམས་ཅན་གྱི། ། ཤ་ཁྲག་ནམ་ཡང་ཟ་བར་མ་གྱུར་ཅིག ། སངས་རྒྱས་ཐུགས་རྗེ་ཅན་གྱི་བྱེན་རླབས་ཀྱིས། ། ཤ་ལ་ནམ་ཡང་སྲེད་པ་མེད་པར་ཤོག ། ཅེས་པ་བར་སྐབས་ཀྱི་ཚིགས་སུ་བཅད་པའོ། གཉིས་པ་ཉེས་སྐྱོན་ཐམས་ཅད་ཀྱི་རྩ་བ་སྨྱོ་ཆུ་ཆང་གི་ཉེས་་་་་དམིགས་བསམ་པ་ནི། སྔོན་ཨོ་རྒྱན་པདྨ་འབྱུང་གནས་ལ། རྒྱལ་བ་ཀུན་དགའ་དཔལ་གྱིས། ཆང་ཞེས་བྱ་བ་འདི་སྔོན་གང་ལས་བྱུང་བའི་རྒྱུ་མཚན་བཤད་དུ་གསོལ།
ཞེས་ཞུས་པས། སློབ་དཔོན་པདྨ་འབྱུང་གནས་ཀྱིས་འདི་སྐད་ཅེས་བཀའ་སྩལ་ཏོ། ། འདི་སྔོན་བསྐལ་བ་བཞི་སྟོང་སུམ་བརྒྱ་བརྒྱད་ཅུ་འདས་པ་ན། དེ་བཞིན་གཤེགས་པ་ཟླ་བའི་འོད་ཅེས་བྱ་བ་འཇིག་རྟེན་དུ་བྱོན་ནས། ཆོས་འཁོར་བསྐོར་བའི་དུས་སུ། སངས་རྒྱས་ལ་63ཆོས་མཉན་པའི་སེམས་ཅན་ལྷའི་རྒྱལ་པོ་བརྒྱད་དང་། ལྷ་མ་ཡིན་གྱི་རྒྱལ་པོ་བརྒྱད་དང་། མིའི་རྒྱལ་པོ་དང་། མིའམ་ཅི་་དང་། དྲི་ཟ་དང་།
ལྟོ་འཕྱེ་དང་། ཀླུ་ལ་སོགས་པ་སྡེ་བརྒྱད་རྒྱལ་པོ་འཁོར་དང་བཅས་པ་ཐམས་ཅད་འདུས་ཏེ། དེ་བཞིན་གཤེགས་པ་ལས་ཆོས་མཉན་པས་དེའི་དུས་སུ། སེམས་ཅན་ལ་གནོད་པར་བྱེད་པའི་རྒྱལ་པོ་བདུད་སྡིག་ཅན་ཞེས་བྱ་བ་དེས་མ་བཟོད་ནས། དེ་བཞིན་གཤེགས་པ་འདི་ལ་སེམས་ཅན་མང་པོ་འདི་ལྟར་འདུས་པར་གྱུར་ནས། ང་ལ་སེམས་ཅན་གཅིག་ཀྱང་མི་ཡོང་བ་འདིས་ཅི་ཡོང་སྙམ། ཤིན་ཏུ་སྨྲེ་སྔགས་བཏོན་ཏེ་ཉལ་བའི་ཚེ། རྒྱལ་པོ་སྡིག་ཅན་དེའི་བསྲུང་མ་ལྷ་གཏུམ་ཅན་ནག་པོ་ཞེས་བྱ་བ་དེས། རྒྱལ་པོ་ལ་རྨི་ལམ་འདི་སྐད་ཅེས་རྨི་བར་བྱས་སོ། ། རྒྱལ་པོ་ཁྱོད་མྱ་ངན་མ་བྱེད་ཅིག
ངས་ཁྱོད་ལ་བསྟན་པ་སྦྱིན་པར་བྱ་ཞེས་འདི་སྐད་ཅེས་སྨྲས་སོ། ། སེང་གེ་སྤྱོན་པ་དཀར་པོའི་ཀླད་པ། གཏི་མུག་སྨྱོན་པ་གླང་པོ་དྲག་པོའི་ཁ་ཡི་ཝུ་བ། དུག་སྦྲུལ་གྱི་ལྕེ། བུང་བ་སྤྱོན་པའི་སྦྲང་རྩི། ཁྱི་སྨྱོན་པའི་ཁ་ཆུ། བདུད་ཀྱི་བྲོ་མཁན་དགུའི་རྐང་དམར། དུར་ཟ་བའི་སྤྱང་ཀིའི་མིག་འབྲས། དུར་གྱི་ཤ སྲིན་མོའི་མངལ་ཁྲག་སྟེ།
རྫས་དགུ་བོ་དེ་དག་རྙེད་ནས་བསྒྲུབ་པའི་དུས་སུ། དམོད་སྔགས་འདི་བཟླ་ཞིང་ལྡེ་གུ་བྱས་ནས་བསྒྲུབ་ན་ཆང་ཞེས་བྱ་བ་དུག་གི་ཀླུང་་་་64ཆེན་པོ་འབྱུང་ངོ་། ། ཞེས་རྨི་ལམ་རྨི་བར་བྱས་སོ། ། རྒྱལ་པོ་བདུད་སྡིག་ཅན་དེ་གཉིད་སད་ནས་རབ་ཏུ་དགའ་བ་ཆེན་པོར་གྱུར་ཏེ། རྫས་དེ་དག་ཐམས་ཅད་འཚོགས་པར་བྱས་ནས། བྲག་རི་ཆེན་པོའི་སྤོ་ལ་རྡོ་ཡི་ཕྲུ་བ་ལེགས་པར་བཅོས་ཏེ། རྫས་དེ་དག་རྨི་ལམ་བཞིན་དུ་བསྒྲུབས་པས། ཆང་གི་ཆུ་ཀླུང་ཆེན་པོ་རྒྱུན་ཏུ་འབབ་པར་གྱུར་ཏོ། ། དེའི་ཚེ་སངས་རྒྱས་ལ་ཆོས་མཉན་པའི་སེམས་ཅན་ཐམས་ཅད་ཀྱིས། དེ་ནི་ཆུ་ཡིན་སྙམ་ནས་འཐུང་བས།
མྱོས་ཤིང་རབ་ཏུ་རྨོངས་པར་གྱུར་ཏོ། ། ཆང་དེའི་དུག་ས་ལ་ཐིམ་པས་འབྲུའི་ཆང་དང་། བཅོས་པའི་ཆང་གཉིས་པོ་དེའི་རྒྱུ་མཚན་གྱིས་བྱུང་ངོ་། ། རྒྱལ་པོ་བདུད་སྡིག་ཅན་དེ་དགྱེས་ཤིང་། སངས་རྒྱས་ཀྱི་དྲུང་དུ་འདུས་པ་དང་། བདུད་རང་ལ་འཚོགས་པའི་སེམས་ཅན་གྱི་མང་ཉུང་ཇི་སྙེད་ཅིག་ཡོད་སྙམ་་་་་་་ནས། འགྲན་པར་བལྟས་པས། ཆ་བཞི་ལས་ཆ་གསུམ་དུ་གྱུར་ཅིང་། ལྷག་མ་ཆ་གཅིག་གི་ཕལ་ཆེ་བ་སངས་རྒྱས་ཀྱི་དྲུང་དུ་འདུས་ཤིང་། ཆ་གཅིག་གི་ཉུང་བ་ནི་བདུད་ལ་འཚོགས་པས།
བདུད་ཀྱི་རྒྱལ་པོ་དེས། ཡང་མྱ་ངན་གྱིས་མནར་བས། ཉམ་ཐག་པར་གྱུར་ཏེ་འདུག་པ་ལས། བསྲུང་མ་ལྷ་གཏུམ་ཆེན་ནག་པོ་དེ་ན་རེ། ཁྱོད་མྱ་ངན་མ་བྱེད་ཅིག བསྐལ་བ་འདིའི་སེམས་ཅན་གྱི་ཚེ་ལོ་འབུམ་ཕྲག་གཅིག་དང་། བསོད་ནམས་ཆེ་བ་ཡིན་65པས་ཁྱོད་ལ་འཚོགས་པ་ཉུང་བ་ཡིན་མོད། འདི་ནས་ཕྱིན་ཆད་མ་འོངས་པ་ན། ཚེ་ཐུང་བའི་བསྐལ་བ་མང་བོ་འབྱུང་བའི་ཚེ། སངས་རྒྱས་ཀྱི་བསྟན་པ་ལས་ཁྱོད་ཀྱི་བསྟན་པ་ལྷག་པར་རབ་ཏུ་རྒྱས་པར་འགྱུར་རོ། །
ཞེས་སྨྲས་ལ། རྒྱལ་པོ་སྡིག་ཅན་གྱིས་ཚིག་དེ་ཐོས་ནས། སྨོན་ལམ་ལོག་པ་འདི་ལྟར་བཏབ་པའོ། ། དེང་ཕྱིན་ཆད་བསྐལ་བ་ཚེ་ཐུང་བ་རྣམས་ལ། སངས་རྒྱས་ཀྱི་བསྟན་པ་ལས་ངའི་བསྟན་པ་རབ་ཏུ་རྒྱས་ཤིང་སེམས་ཅན་སྟོང་གསུམ་གྱི་འབྲས་བུར་གྱུར་ཅིང་། ཁྱད་པར་རྡོ་རྗེ་དམྱལ་བར་ལྟུང་བའི་འབྲས་བུ་བསགས་པར་གྱུར་ཅིག ཅེས་སྨོན་ལམ་ལོག་པ་བཏབ་པ་ལ། སངས་རྒྱས་ཀྱིས་དེ་མཁྱེན་ནས། སྨོན་ལམ་བཟང་པོ་འདི་ལྟར་བཏབ་པའོ། ། ཁྱོད་ཀྱི་རྫས་དགུ་བོ་དེ་དག་ལས་གྲུབ་པའི་ཆང་དེ་ནི།
ངས་ཤ་ལྔ་བདུད་རྩི་ལྔའི་ངོ་བོར་བྱིན་གྱེས་བརླབས་ནས། དེ་ལ་སེམས་ཅན་གྱི་ཉོན་མོངས་དུག་ལྔ་རྣམས་བསྲེས་ནས་གསོལ་བས་སེམས་ཅན་ཐམས་ཅད་ཉོན་མོངས་པ་་་་་དང་བྲལ་ནས། བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ལ་འགོད་པར་གྱུར་ཅིག ཅེས་སྨོན་ལམ་བཏབ་པའོ། ། སེང་གེ་སྤྱོན་པ་དཀར་པོའི་ཀླད་པའི་དུག་ལས་གྲུབ་པའི་ཕྱིར། སྐྱེ་བོ་དམན་པ་རྣམས་ཀྱིས་ཆང་འདི་འཐུང་ན། ང་ལས་མཆོག་མེད་སྙམ་ནས། དཀོན་མཆོག་ལ་བརྙས་ཤིང་སྨོད་པས། 66དམྱལ་བ་སོགས་ངན་སོང་གསུམ་དུ་ལྷུང་བའི་འབྲས་བུ་བསོག་པ་དང་། རྒྱལ་པོ་ཡ་རབས་རྣམས་ལ་སྐུར་བ་འདེབས་པས།
རྒྱལ་པོའི་བཀའ་ཆད་འོང་བ་དང་། གྲོགས་མཚུངས་པ་དང་འཐབ་མོ་སྤྲོད་པ་བྱས་ནས། བྲལ་བར་འགྱུར་བ་སོགས་བྱུང་བ་དེ་དུག་དང་པོ་ལས་བྱུང་ངོ་། ། གཏི་མུག་སྤྱོན་པ་དྲག་པོ་གླང་པོའི་ཁ་ཡི་ལྦུ་བ་ལས་གྲུབ་པས། ཆང་མ་འཐུང་བའི་སྐྱེ་བོས་ཆང་ལ་མི་འདོད་པའི་གཏམ་སྨྲ་ན། ཡིད་མི་མགུ་ཞིང་། ཡི་དམ་ལྷ་ལ་ནང་མཆོད་བྱུང་བ་དང་། དམ་པ་ལ་སྐྱེམས་སུ་གྱུར་པའི་ཆང་འདི་མ་འཐུང་ཞེས་ཟེར་བ་འདིས་ཅི་ཡོང་བྱས་ནས། སྨོད་པའི་གཏམ་ངན་སྣ་ཚོགས་བརྗོད་དེ། ཆང་ང་ལ་རྙེད་པར་འདུག་ཅིང་།
ངས་ཡང་ཡང་འཐུང་བར་གྱུར་ཅིག་སྙམ་པས། ལོག་པར་ལྟ་བའི་སེམས་དྲག་པོ་བསྐྱེད་པ་དེ་དུག་གཉིས་པ་ལས་བྱུང་ངོ་། ། དུག་སྦྲུལ་གྱི་ལྕེའི་དུག་ལས་གྲུབ་པས། མི་ལ་གཏམ་ངན་གླེང་ཞིང་མཚང་འབྲུ་བྱས་ཏེ། བསྲན་མི་ཚུགས་པར་བྱེད་པ་ནི། དུག་གསུམ་པ་ལས་བྱུང་ངོ་། ། བུང་བ་སྤྱོན་པའི་སྦྲང་རྩི་ལས་གྲུབ་པས། ཆང་གི་རོ་སྦྲང་རྩིའི་རོ་ལས་ལྷག་པར་ཞིམ་པ་དང་། སྤངས་མི་ནུས་པར་བྱེད་པ་ནི། དུག་བཞི་བ་ལས་བྱུང་ངོ་། །
ཁྱི་སྤྱོན་གྱི་ཁ་ཆུ་ལས་གྲུབ་པས། སྐྱེ་བོ་མང་པོ་གཞན་དང་འཐབ་མོ་སྤྲོད་པ་དང་། བརྡེག་པ་དང་། བཙོག་པ་དང་། ཤ་རུས་67པགས་པ་སོགས་དྲལ་ནས་སྡུག་པར་བྱེད་པ་དེ་ནི་དུག་ལྔ་བ་ལས་བྱུང་ངོ་། ། བདུད་ཀྱི་བྲོ་མཁན་དགུའི་རྐང་དམར་ལས་གྲུབ་པས། ཆང་གིས་མྱོས་པའི་སྐྱེ་བོ་རྣམས་ཀྱི་རྐང་ལག་གི་རྐང་དམར་་་་་་་་་ཐམས་ཅད་ཚ་རུམ་ནས་འདུག་པ་དང་། ཉལ་ས་མི་བདེ་བས། ཀེར་ལངས་ཤིང་རྡོག་རྡོག་བྱེད་པ་དང་། ཀུ་ཅོ་འདོན་པ་དང་།
རྟ་ལ་ཞོན་ན་སྨྱོན་པ་ལྟ་བུར་གད་པ་དང་། ངམ་གྲོག་དང་། བྲག་དང་། ཆུ་ཀླུང་ལ་སོགས་ལ་མི་སྐྲག་པར་རྒྱུག་རྒྱུག་བྱས་ཏེ་ལྷུང་ཞིང་བརྒྱལ་བར་གྱུར་ཏེ། ཤ་རུས་དང་བྱད་བཞིན་དྲལ་བས་སྡུག་བསྔལ་བར་བྱེད་པ་ནི་དུག་དྲུག་པ་ལས་བྱུང་ངོ་། ། དུར་ཟ་བའི་སྦྱང་ཀིའི་མིག་འབྲས་ལས་གྲུབ་པས། ཆང་གིས་ཤིན་ཏུ་མྱོས་པའི་མིའི་མིག་མི་གསལ་ཞིང་འབྱེད་བསུམ་མི་ནུས་པ་དང་། ཅི་ཡང་ངོ་གསལ་བར་མི་ཤེས་པ་བློ་འཐུམས་པར་བྱེད་པ་ནི་དུག་བདུན་པ་ལས་བྱུང་ངོ་། ། དུར་གྱི་ཤ་ལས་གྲུབ་པས་ཆང་རྒྱུན་དུ་བསྟེན་པའི་མི་རྣམས་ཀྱི་བྱད་བཞིན་ཐལ་མདོག་ལྟ་བུར་གྱུར་ནས་མི་སྡུག་པར་གྱུར་པ་ནི། དུག་བརྒྱད་པ་ལས་བྱུང་ངོ་། །
སྲིན་མོའི་མངལ་ཁྲག་ལས་གྲུབ་པའི་ཕྱིར། ཆང་རྒྱུན་དུ་འཐུང་བའི་སྐྱེ་བོ་རྣམས་ཀྱི་ལུས་ལ་ལྷན་ཅིག་སྐྱེས་པའི་ལྷ་ཡལ་ཏེ། དེའི་ཤུལ་དུ་བདུད་ཀྱི་རྒྱལ་པོ་བརྟན་པར་བཞུགས་ནས། མི་དེའི་ཉོན་མོངས་བརྒྱད་ཁྲི་བཞི་སྟོང་མེ་ལྟར་འབར་བ་དང་། ཆུ་ལྟར་68འཁྲུགས་པ་དང་། རླུང་ལྟར་བསྐྱོད་པ་དང་། ས་ལྟར་འཐོར་བ་སོགས་བྱེད་དེ། མི་དགེ་བཅུ་དང་། མཚམས་མེད་ལྔ་ལ་སོགས་པའི་ལས་བྱེད་ཅིང་། དམ་ཚིག་དང་སྡོམ་པ་ཉམས་པས།
ངན་སོང་གསུམ་དང་། རྡོ་རྗེ་དམྱལ་བ་སོགས་སུ་ལྷུང་ནས། དམྱལ་བའི་སྡུག་བསྔལ་སྣ་ཚོགས་མྱོང་བར་འགྱུར་རོ། ། ཞེས་དུས་གསུམ་སངས་རྒྱས་ཐམས་ཅད་ཀྱིས་གསུངས་སོ། ། ཡང་འདི་སྐད་ཅེས་བཀའ་སྩལ་ཏོ། ། སེམས་ཅན་གྱི་འདི་དང་ཕྱི་མའི་བཟང་ངན་གྱེ་རྒྱུ་འབྲས་སངས་རྒྱས་བྱང་སེམས་རྣམས་ཀྱིས་གསུངས་སོ། ། འོན་ཀྱང་བདུད་ཀྱི་དུག་དགུ་བ་ལས་བྱུང་བའི་ཆང་འདི་འཐུང་བའི་སྐྱེ་བོ་རྣམས་མྱོས་པའི་ཚེ། སྐྱེ་བ་སྔ་མ་གང་ལས་སྐྱེས་པའི་བག་ཆགས་གོ་སླ་བ་ཡིན་ནོ། ། གང་ཞེ་ན། སྐྱེ་བ་སྔ་མ་ལྷ་དང་མིའི་གནས་ལས་སྐྱེས་པའི་མི་རྣམས་ཀྱིས་ཆང་འཐུང་ནས་མྱོས་པའི་ཚེ།
ལུས་ངག་ཡིད་གསུམ་མི་ཉམས་པར་བློ་བརྟན་པ་བརླིང་ཞིང་ཚིག་དྲང་པོར་སྨྲ་ཞིང་དུལ་བའི་ཚུལ་གྱིས་གནས་སོ། ། ལྷ་མ་ཡིན་གྱེ་གནས་ལས་སྐྱེས་པའི་མི་རྣམས་ཀྱིས་མྱོས་པའི་ཚེ། འཐབ་རྩོད་དང་གཡུལ་སྤྲོད་པ་དང་འཐབ་པའི་ཚིག་སྨྲས་ཏེ་ཕྲག་དོག་དང་། སེར་སྣ་སོགས་གཤིས་ལུགས་ངན་པ་སྣ་ཚོགས་ཀྱིས་གནས་པར་འགྱུར་རོ། ། དམྱལ་བའི་གནས་ལས་སྐྱེས་པའི་མི་རྣམས་ཀྱིས་མྱོས་པའི་ཚེ། རྒྱུ་རྐྱེན་མེད་པར་ངུ་འབོད་པར་གནས་69སོ། ། ཡི་དྭགས་ཀྱི་གནས་ལས་སྐྱེས་པའི་མི་རྣམས་ཀྱིས་མྱོས་པའི་ཚེ། ལུས་མི་ཟེག་ཅིང་འཁྱེམས་ལྡེམ་ལྡེམ་པ་དང་། ལྷུང་བ་སོགས་ཀྱི་སྡུག་བསྔལ་མྱོང་བར་འགྱུར་རོ། ། དུད་འགྲོའི་སྐྱེ་གནས་ལས་སྐྱེས་པའི་མི་རྣམས་ཀྱིས་མྱོས་པའི་ཚེ།
ངག་གིས་ཚིག་ཅི་ཡང་སྨྲར་མི་ནུས་པ་དང་། དུད་འགྲོ་བཞིན་གླེན་ལྐུགས་ཤིང་ལྡབ་ལྡིབ་ཏུ་འགྱུར་རོ། ། བདག་ཅག་གི་སྟོན་པ་ཤཱཀྱ་ཐུབ་པས་འདི་སྐད་ཅེས་བཀའ་སྩལ་ཏོ། ། སྐྱོན་ནི་མང་པོ་ཉེར་བསྟེན་པའི། ། ཆང་ནི་ཡོངས་སུ་སྤང་བར་བྱ། ། ཞེས་གསུངས་སོ། ། དེ་ཅི་ཡིན་ཞེ་ན། ངའི་སློབ་མ་དགེ་འདུན་བཙུན་པ་རྣམས་ཉོན་ཅིག ཆང་འདི་རྩྭའི་རྩེ་ལ་ཆགས་པའི་ཟིལ་བ་ཙམ་ཡང་འཐུང་ན། ་ ང་ཡི་སློབ་མ་མ་ཡིན་ནོ།།
བཙུན་པ་གང་དག་ཆང་འཐུང་ན་སྤྱོན་པ་ལྟ་བུར་གྱུར་ཏེ། ལུས་ངག་ཡིད་གསུམ་རྒྱ་ཡན་དུ་བཏང་ཞིང་། ངག་གིས་ངག་འཁྱལ་དྲག་པོ་སྨྲེ་བཙོགས་ཀྱི་གཏམ་སྣ་ཚོགས་སྨྲ་ཞིང་། ཡིད་ལ་འདོད་ཆགས་ཞེ་སྡང་གཏི་མུག་ང་རྒྱལ་ཕྲག་དོག་སེར་སྣ་སོགས་ཉོན་མོངས་པ་ཐམས་ཅད་འབར་བར་་་་གྱུར་ནས། ལུས་སེམས་དྲན་པ་མེད་པར་བརྒྱལ་ཏེ། རྨོངས་ཤིང་གཞི་དང་བྱེས་ལ་ཉལ་བར་བྱེད་པའི་དུས་སུ་སྐྱུགས་པའི་ཁ་ལ་ཁྱིས་བལྡགས་པ་དང་། གོས་མེད་པར་གཅེར་བུར་གསང་གནས་སོགས་ལུས་གཞན་མི་རྣམས་ཀྱིས་མཐོང་ནས་ངོ་ཚ་བའི་་་་70གནས་སུ་འགྱུར་རོ། ། ལྷན་ཅིག་སྐྱེས་པའི་ལྷ་ཡང་བྲོས་ཏེ། མཁའ་འགྲོ་ཆོས་སྐྱོང་རྣམས་ཁྲོས་པའི་རྐྱེན་གྱིས་རྒྱུ་རྐྱེན་མེད་་་་་་་པར་སྣ་དང་ཁ་ནས་ཁྲག་དབྱུང་བ་དང་། བྲག་རི་དང་བཞོན་པ་སོགས་ནས་ལྷུང་བ་དང་།
མེ་དང་ཆུའི་འཇིགས་པ་ལ་སོགས་སུ་ལྷུང་ནས། སྡུག་བསྔལ་དཔག་ཏུ་མེད་པ་མྱོང་བར་འགྱུར་རོ། ། རྡོ་རྗེ་དམྱལ་བའི་ཚེ་ཚད་ཇི་སྙེད་ཅིག་ཡོད་སྙམ་ན། ས་ལ་འབྲུབ་ཁུང་གྲུ་བཞི་བ་ཞིག་བྱས་པའི་གཟབ་དང་ངོས་བཞིར་འདོམ་་་་་་་བརྒྱད་ཅུ་བརྒྱད་ཅུའི་ཚད་ཀྱི་ནང་དུ་ཏིལ་གྱིས་གང་བར་བྱས་་་་་་ནས། བསྐལ་བ་གཅིག་འདས་པ་ན་ཏིལ་རེ་ཕྱུངས་པས་ཏིལ་གྱི་གང་བུ་དེ་ཟད་པར་གྱུར་པའི་དུས་ན། རྡོ་རྗེ་དམྱལ་བའི་ཚེ་ཡང་དེའི་དུས་སུ་ཟད་པར་འགྱུར་རོ། ། གཞན་ཡང་ངན་སོང་གསུམ་གྱི་སྡུག་བསྔལ་པྱོང་བ་ལྟ་ཅི་སྨོས། ངའི་སློབ་མ་དགེ་འདུན་བཙུན་པ་རྣམས་ཉོན་ཅིག ཆང་འདི་འཐུང་བ་ལ་སྤྲོ་ན་ཁྱེད་རྣམས་སྡུག་བསྔལ་མྱོང་བ་མ་གཏོགས་བདེ་བའི་གནས་ག་ལ་་་་་་་རྙེད། ཁྱེད་རྣམས་ཀྱིས་ཆང་ཞེས་བྱ་བ་ལྷ་ལ་མཆོད་པའི་འོས་སུ་གྱུར་པ་ན།
རང་རེ་རྣམས་ཆང་འདི་མི་འཐུང་ཞེས་སྨྲ་བར་གྱུར་པ་འདི་ཅི་ཡིན་ཞེ་ན། ལྷའི་གོ་འཕང་མ་ཐོབ་པའི་ཕྱིར། ལྷའི་མཆོད་པ་འདི་ལ་ལོངས་སྤྱོད་ག་ལ་ནུས། དཔེར་ན་སེང་གེ་མཆོངས་པའི་ཤུལ་དུ་ཝ་ཡིས་མཆོངས་ན་ཚང་ར་ཆག་སྟེ་ཤི་བ་་་་་71དང་། བྱ་ཁྱུང་གིས་ལྡིང་བའི་ལམ་དུ་བྱེའུས་འཕུར་ནས་གཤོག་པ་གཅོག་པའི་དཔེ་ལ་ལྟོས་ཤིག ལྷའི་མཆོད་པར་ལོངས་སྤྱོད་པར་ནུས་ན། སངས་རྒྱས་ཀྱིས་གསུངས་པའི་འདུལ་ཁྲིམས་དང་། གསང་སྔགས་རྡོ་རྗེ་ཐེག་པའི་བཅས་མཚམས་ཀྱི་སྤྱོད་ཚུལ་ལ་མི་སྤྲོ་བ་ཅི་ལགས། ཆང་འདི་ཆོས་སྐྱོང་སྲུང་མ་ལ་ཤ་ལྔ་བདུད་རྩི་ལྔར་བྱེན་གྱིས་བརླབས་ནས་འབུལ་བས། དེ་རྣམས་ཀྱིས་སེམས་ཅན་གྱི་ཉོན་མོངས་དུག་ལྔ་ལ་བསྲེས་ནས་བདུད་རྩིར་གྱུར་པར་བཞེས་ལ།
སེམས་ཅན་གྱི་ཉོན་མོངས་པ་ཞི་བར་བྱས་སོ། ། ཤ་ལྔ་ཞེས་པའི་ནང་དུ་མི་རྟ་ཁྱེ་གསུམ་གྱི་ཤ་ཡོད་དེ། དེ་རྣམས་ཁྱེད་ཀྱིས་གསོལ་བར་ནུས་སམ། བདུད་རྩི་ལྔ་ཞེས་པའི་ནང་དུ་དྲི་ཆེན་དྲི་ཆུ་ཞེས་པ་མིའི་གཤང་གཅི་གཉིས་ཡོད་དེ། ཁྱེད་རྣམས་ཀྱིས་དེ་སྦྱངས་རྟོག་སྦར་གསུམ་བྱས་ནས་འཐུང་བར་ནུས་སམ། གལ་ཏེ་ནུས་ན་ཆང་འཐུང་བ་ཡིན་མོད། མི་ནུས་ན་མི་འགྱུར་རོ། ། གསང་སྔགས་ཀྱི་ལུགས་ལ་ཆང་འདི་ནི་ཤ་ལྔ་བདུད་རྩི་ལྔར་བྱིན་གྱིས་བརླབས་པའི་ཚུལ་འདི་ནི་རྒྱུད་སྡེ་གང་ལས་གསུངས་་་་པའི་རྒྱུ་མཚན་དྲིས་ན་ཁྱོད་ཅི་སྨྲ། རྡོ་རྗེ་འཆང་གིས་མི་མཁྱེན་པ་ནི་ངོ་ཚ་མེད་པར་ཁྱོད་ཀྱི་ཚུལ་འདི། རི་བོང་གི་མགོ་ལ་རྭ་སྐྱེས་པ་དང་།
མོ་གཤམ་ལ་བུ་ཡེ་མེད་པ་དང་འདྲའོ། ། དགེ་སྡིག་ཤན་འབྱེད་ཆོས་ཀྱི་རྒྱལ་བོའི་ཆད་པ་ལ་ཁ་གསག་དང་བསླུ་བ་་་་་72མེད་པའི་ཕྱིར་འབད་པ་དང་བརྩོན་པའི་སྒོ་ནས་སྤངས་པ་་་་་་་་་་དགོས་སོ། ། ཡང་ཆོས་ཚུལ་བཞིན་དུ་སྤྱོད་པའི་རྒྱལ་པོ་དང་བློན་པོ་དང་ཡ་རབས་སོགས་མི་རྣམས་ཀྱིས་ལེགས་པར་རབ་ཏུ་ཉོན་ཅིག ཆང་ཞེས་བྱ་བ་འདི་ལ་སྤྱོན་པའི་ཆང་དང་། དཔའ་བོའི་ཆང་དང་། བསྙེམས་པའི་ཆང་། ཕྱུག་པོའི་ཆང་། སྦྱིན་ལོའི་ཆང་། མ་མནོ་བའི་ཆང་ཞེས་པའི་མིང་དུ་བཏགས་སོ། ། སྨྱོན་པའི་ཆང་ཞེས་པ་ནི།
རྒྱལ་པོའི་ཁྲིམས་འཆའ་བའི་ཡ་རབས་རྣམས་ཀྱིས་ཆང་འཐུང་ན་སྨྱོན་པ་ལྟར། སེམས་ཀྱིས་ཚུལ་དང་ཚུལ་མིན་མི་ཤེས་པ་དང་། དགེ་སྡིག་དང་། བདེན་རྫུན་མི་འབྱེད་པ་དང་། ཤབ་ཤུབ་སོགས་མི་ཤེས་པར་སྨྱོན་པ་ལྟར་བྱེད་པས། འཇིག་རྟེན་འདི་ལ་མི་ངན་པར་གྲགས་ནས། སྐྱེ་བ་ཕྱི་མར་ཡང་དགེ་སྡིག་བླང་དོར་མི་ཤེས་པས། སྔར་བཤད་པའི་ངན་སོང་གི་སྡུག་བསྔལ་མྱོང་བ་ལྟ་ཅི་སྨོས། དཔའ་བོའི་ཆང་ཞེས་པ་ནི། དཀོན་མཆོག་གསུམ་བརྙས་ཤིང་སྨོད་ལ་མི་འཇིགས་པའི་དཔའ་བོ་དང་།
རྒྱལ་པོ་དང་བློན་པོ་ཡ་རབས་རྣམས་ལ་བརྙས་པའི་ཚིག་སྨྲས་ནས་ནན་ཏུར་ཆད་པར་གྱུར་་་་་་་པའི་དཔའ་བོ་དང་། གཉེན་བཤེས་དང་གྲོགས་མཚུངས་པ་ལ་ངན་ཚིག་སྨྲས་ནས་བརྡེགས་བརྡུངས་འཐབ་པ་སོགས་བྱས་ཏེ་་་་་འབྲལ་བ་མི་ཤེས་པ་ནི་དཔའ་བོའི་ཆང་ངོ་། ། བསྙེམས་པའི་73ཆང་ཞེས་བྱ་བ་ནི། རིགས་ངན་པ་ཡིན་ཀྱང་ཆེ་བར་བསྙེམས་པ་དང་། དམའ་བ་ཡིན་ཀྱང་མཐོ་བར་བསྙེམས་པ་དང་། དབུལ་བོ་ཡིན་ཀྱང་ཕྱུག་པོར་བསྙེམས་པ་དང་། བླུན་པོ་ཡིན་ཀྱང་མཛངས་པར་བསྙེམས་པ་དང་། ཡོན་ཏན་མི་སློབ་པ་ཡིན་ཀྱང་མཁས་པར་བསྙེམས་པའི་ཆང་ངོ་། ། ཕྱུག་པོའི་ཆང་ཞེས་པ་ནི། ང་ལ་གསེར་དངུལ་ཡོད།
ང་ལ་ནོར་ཕྱུགས་སོགས་ཡོད་ཅེས་སྨྲས་ནས། གཞན་གྱིས་བཙལ་ན། གཏོད་མི་ནུས་པ་ངོ་ཚ་བའི་ཕྱུག་པོ་དང་། ཟས་ཆེན་པོ་ཡོད་ཅེས་སྨྲས་ནས་མི་མང་པོ་འདུས་ཏེ། ཟ་བ་ལ་ཟད་ན་ངོ་ཚ་བའི་ཕྱུག་པོའི་ཆང་ངོ་། ། སྦྱིན་ལོའི་ཆང་ཞེས་པ་ནི། བཞོན་པའི་རྟ་མི་ལ་བྱེན་ནས། རྐང་འཐེང་བོར་གྱུར་པའི་སྦྱིན་ལོ་དང་། ལུས་ལ་གྱོན་པའི་གོས་སྟེར་ནས་གཅེར་བུར་འདུག་པའི་སྦྱིན་ལོ་དང་། རང་གིས་ཟ་བའི་ཟས་གཞན་ལ་སྟེར་ནས་རང་གིས་ལྟོགས་པས་སྦྱིན་ལོའི་ཆང་ངོ་། །
མ་མནོ་བའི་ཆང་ཞེས་པ་ནི། ཕྱི་མ་སྟེར་བ་ལ་སྔར་གྱིས་སྟེར་ན་མ་མནོ་བའི་ཆང་། ཕྱི་མ་བརྗོད་པའི་ཚིག་སྔར་བརྗོད་ན་མ་མནོ་བ་དང་། གཞན་ལ་སྨྲ་བའི་དུས་སུ་མ་བབས་པར་སྔར་གྱིས་སྨྲ་ན་མ་མནོ་བའི་ཆང་ངོ་། ། སྤྱིར་ཆང་འཐུང་བས་དང་པོ་ལུས་ཀྱི་མཐུ་སྟོབས་ཉམས་པ་དང་། གཉིས་པ་བྱད་བཞིན་གྱི་མདོག་ངན་པར་གྱུར་ཏེ། གཉེར་མ་མང་པོར་གྱུར་ནས། 74རེངས་པ་དང་། སྐེམས་པར་འགྱུར་རོ། ། གསུམ་པ་ངག་རྣོ་བ་ཉམས་པ་ནི།
སྨྲ་བ་ལ་ལྡིབ་པར་གྱུར་ནས། ངག་འཆལ་སོགས་སྨྲ་བའོ། ། བཞི་བ་བློ་མི་གསལ་བ་ནི། རྨོངས་པར་འགྱུར་བ་དང་། ལྔ་བ་འདི་ཕྱིའི་དགེ་སྡིག་གིས་འབྲས་མ་བསམ་པར་རྨོངས་པར་ཤི་བའོ། ། དྲུག་པ་ཚེ་འདི་ལ་སྡུག་ཡུས་ཉོས་པ་དེ། དེ་ཡོང་ཞེས་ཐམས་ཅད་ཀྱིས་བརྙས་པའི་གནས་སུ་འགྱུར་རོ། ། བདུན་པ་ཚེ་ཕྱི་མ་ལ་ཡང་སྔར་བཤད་པའི་ངན་སོང་གསུམ་གྱི་་་་་སྡུག་བསྔལ་མྱོང་ནས། གལ་ཏེ་མིའི་གནས་སུ་སྐྱེས་ན་བློ་རྨོངས་པར་གྱུར་ཏེ། གཤིས་ལུགས་ངན་པར་འགྱུར་རོ། །
ཞེས་གསུངས་སོ། ། ཡང་རྗེ་བཙུན་ཡེ་ཤེས་དཔལ་འབྱོར་གྱི་ཞལ་ནས། ། མྱོས་འགྱུར་གྱི་རིགས་གཏོགས་ཐ་མ་ཁར་གྲགས་པའི་དྲི་ངན་འདི་ནི། སངས་རྒྱས་ཀྱིས་འདུལ་བའི་བཅས་པ་མཛད་དུས་མ་བྱུང་བ་མ་གཏོགས་ཆང་དང་འདྲ་བར་བཅས་པ་མཛད་པར་འགྱུར་བའི་ཚོད་དུ་འདུག་ཀྱང་། དེ་དུས་མ་དར་བས་མ་མཛད་ལ། དེ་བྱུང་ཚུལ་ནི། སངས་རྒྱས་འདའ་ཚུལ་བསྟན་ནས། ལོ་མང་པོ་ཞིག་སོང་མཚམས་ཤིག་ཏུ་བདུད་ཀྱི་རིགས་ཅན་བུད་་་་་་་མེད་ཅིག་གིས་སྨོན་ལམ་ལོག་པ་བཏབ་པ་ལ་བརྟེན་ནས། མངལ་ཁྲག་ས་ལ་ལྷུང་བ་ལས་སྔོ་ཞིག་སྐྱེས་ཏེ། དེ་ནས་རིམ་གྱིས་རྒྱ་གར་ནག་སོགས་སུ་དར་བ་ཡིན་ལ།
དེའི་དུ་བ་རྔུབ་པ་པོ་75དག་གི་སེམས་ལ་འབྱུང་བོའི་གདོན་ཞུགས་ནས། ཡང་ཡང་རྔུབ་འདོད་སྐྱེས་ནས་རྔུབ་པར་འགྱུར་རོ། ། དེའི་ཉེས་དམིགས་ནི། ལུས་ལ་ཕན་པ་གང་ཡང་མེད་པར་མ་ཟད། ནད་དང་ཁ་ལ་དྲི་ངན་བསྐྱེད་ཅིང་བག་མེད་པའི་གནས་ལ་སྦྱོར་བ་དང་། དེ་རྔུབ་པའི་མི་ལ་བླ་མ་ཡི་དམ་མཁའ་འགྲོ་ཆོས་སྐྱོང་མི་དགྱེས་ཤིང་། ཡི་དམ་གྱི་ལྷ་དང་སྲུང་མ་ལྟ་ཞོག འཇིག་རྟེན་པའི་ལྷ་ཀླུ་དཀར་ཕྱོགས་པའང་མི་འཁོར་བ་དང་། ངག་གི་ནུས་པ་གཅོད་པས། བཟླས་པ་ལ་ནུས་པ་མེད་པ་དང་།
མི་དེ་དགེ་འདུན་དང་གཙུག་ལག་ཁང་དང་། རྟེན་གྱི་དྲུང་དུ་སོང་ན་དྲི་ངན་པས་ཁྱབ་པར་འགྱུར་རོ། ། དེའི་རྣམ་སྨིན་གྱེ་འབྲས་བུས་ཚེ་ཕྱི་མ་ན་ངན་སོང་གི་གནས་མི་གཙང་བའི་ནང་དུ་སྐྱེས་ནས་སྡུག་བསྔལ་དཔག་མེད་མྱོང་ཞིང་། གལ་ཏེ་དེ་ལས་ཐར་ནས་བདེ་འགྲོ་ཙམ་ཐོབ་ཀྱང་ལུས་དྲི་མི་ཞིམ་པ་བྲོ་བར་འགྱུར་རོ། ། ཞེས་མཁས་པ་དག་གི་གསུང་བགྲོས་ལས་འབྱུང་བས། དེ་ཡང་ཆང་དང་འདྲ་བར་སྤངས་པར་བྱའོ། ། ཞེས་གསུངས། གཞན་ཡང་དཔལ་ཨོ་རྒྱན་ཆེན་པོ་ལྷོ་ནུབ་སྲིན་པོའི་ཡུལ་དུ་བཞུད་དུས་སུ། རྗེ་འབངས་སྤྱི་དང་ཁྱད་པར་སྔགས་པ་རྣམས་ལ་ཞལ་གདམས་འདི་ལྟར་་་་་་་གསུངས་སོ། ། ང་ཡི་རྗེས་འཇུག་སྔགས་འཆང་ཚོགས་རྣམས་གསོན། །
པད་འབྱུང་སྲིན་པོ་འདུལ་དུ་འགྲོ་བ་ལ། ། མྱ་ངན་མ་76བྱེད་ཞལ་གདམས་འདི་ཉིད་ནི། ། ང་ཉིད་བཞུགས་དང་ཁྱད་མེད་སེམས་ལ་ཆོངས། ། སྔགས་པ་འཕུང་བྱེད་རྒྱུ་ནི་ཆང་ནག་ཡིན། ། ཆང་ལ་འདོད་ཆགས་ཞེ་སྡང་གཏི་མུག་དང་། ། ང་རྒྱལ་ཕྲག་དོག་ཉོན་མོངས་མ་ལུས་པ། ། སློང་བའི་རྒྱུ་ཀུན་འདི་ལ་ཚང་བ་ཡིན། ། དེ་ཕྱིར་ཆང་ནག་མ་འཐུང་ཞལ་གདམས་ཡིན། ། ཆང་འཐུང་ལྷ་བསྒོམ་བཟླས་བརྗོད་བྱེད་པ་ནི། ། རབ་ཚ་ཟངས་ཞུན་ཁར་ལྡུད་དམྱལ་བར་སྐྱེ། །
ཆང་འཐུང་ཟོར་འཕེན་མནན་གཏད་བྱེད་པ་ནི། ། ལྷ་མིན་འཁྲུག་པའི་དམག་དཔོན་ཆེན་པོར་སྐྱེ། ། ཆང་འཐུང་བླ་མ་རྡོ་རྗེ་སྤུན་ལ་ནི། ། བསྡིགས་བརྡུངས་བྱེད་པ་རྡོ་རྗེ་དམྱལ་བར་སྒྱེ། ། ཆང་འཐུང་ཆོས་རྩོད་ང་རྒྱལ་བྱས་པ་ཡིས། ། ལྕེ་ལ་ཐོང་བཤོལ་རྨོ་བའི་དམྱལ་བར་སྒྱེ། ། ཆང་འཐུང་གཞན་ལ་གྲི་ཕྱར་ཁྲོས་པ་ཡིས། ། གནོད་སེམས་བྱེད་པ་ཡི་དྭགས་དམྱལ་བར་སྐྱེ། ། ཆང་འཐུང་གཞན་གྱི་བུད་མེད་ལ་སྤྱོད་པ། ། ཤལ་མ་ལི་ཡི་སྡོང་བོས་དྲག་ཏུ་འདྲུད། །
ཆང་འཐུང་རྐུ་འཕྲོག་སྣ་ཚོགས་བྱས་པ་ཡིས། ། ཡི་དྭགས་མཚོན་ཆའི་འཁོར་ལོ་ཅན་དུ་སྐྱེ། ། ཆང་འཐུང་ངོ་ཚ་ཁྲེལ་འཛེམ་བྲལ་བ་དེ། ། གླེན་ཅིང་ལྐུགས་པ་དུད་འགྲོའི་གནས་སུ་སྐྱེ། ། སྔགས་པ་ཆང་འཐུང་ཁྱི་ཡི་ལུས་སུ་སྐྱེ། ། གལ་ཏེ་མིར་སྐྱེ་ནའང་སྨྱོན་པར་སྐྱེ། ། ཆང་འཐུང་དེ་ཕྱིར་མདོ་དང་རྒྱུད་སྡེ་ནས། ། བཀག་ཕྱིར་པདྨས་ཆང་འཐུང་གསུངས་པ་77མེད། ། མ་འོངས་སྙིགས་མའི་དུས་ཀྱི་སྔགས་པ་རྣམས། ། ཆང་འཐུང་ཨོ་རྒྱན་པདྨའི་གསུངས་ཡིན་ཟེར། །
དེ་དག་ང་ཡི་རྗེས་འཇུག་མ་ཡིན་ཏེ། ། ནག་པོ་བདུད་ཀྱི་རྗེས་སུ་ཞུགས་པ་ཡིན། ། ང་བསམ་ང་བསྒོམ་ང་མཆོད་བྱེད་པའི་མིས ཆང་འཐུང་པདྨ་ང་ཉིད་བསླུས་པ་ཡིན། ། གསུངས། གཞན་ཡང་ཐང་ཡིག་ཤེལ་བྲག་མ་ལས། རང་ལ་མི་ཕན་གཞན་གནོད་ཁ་ཟས་འདི། ། མིས་འཕྱ་རང་འཕུང་ཆང་ནག་བདུད་ཟས་ཡིན། ། འགྱོད་པ་ཕྱི་ལ་མ་བྱེད་སྔོན་བསམ་ཐོངས། ། རང་གིས་རང་ཉིད་མ་བསླུ་རྗེ་འབངས་རྣམས། ། གསུངས།
དྲན་པ་ཉེར་བཞག་ལས། ཆང་གི་ཉེས་དམིགས་རྒྱས་པར་གསུངས་པ་རྣམས་མདོར་བསྡུས་ཏེ་བཤད་ན། སེམས་ཅན་དམྱལ་བ་ངུ་འབོད་དུ་སྐྱེ་བར་འགྱུར་རོ། ། གང་གིས་ཁྱིམ་གྱི་གནས་ནས་ཕྱུང་སྟེ་སྡོམ་པ་བླངས་བསམ་གཏན་གྱི་བདེ་བས་སེམས་སྦྱངས་ཤིང་། ཞི་བའི་དགེ་སློང་གི་དགེ་འདུན་དག་གིས་འཁོར་དུ་ཆང་བྲིམས་ཏེ། ར་རོ་བར་བྱས་ན། དེ་ཤི་ནས་དམྱལ་བ་རབ་ཏུ་གདུངས་པ་ཆེན་པོས་བྱས་པའི་ཚོར་བ་མྱོང་བར་འགྱུར་རོ། ། དེར་སྐྱེས་ན་ཕྲ་སྐམ་གྱི་ཁ་གདངས་པའི་ནང་དུ། ཟངས་དམར་པོ་བསྐོལ་བ་རབ་ཏུ་འབར་བ་ལྡུག་གོ ། དེ་འཐུང་བ་ན་མཆུ་རྐན་ལྕེ་ཨོལ་གོང་གློ་སྙིང་ཕོ་བ་རྒྱུ་མ་སོགས་ཁོག་པ་ཀུན་བསྲེགས་ནས་རོ་སྨད་ནས་འབྱུང་བར་འགྱུར།
ཆང་78འཐུང་དེ་འོ་དོད་འབོད་ཅིང་ངུ་འཁྲུག་ཅིང་སྨྲེ་སྔགས་འདོན་ཏོ། ། ཡང་རི་གཉིས་ཤུགས་ཀྱིས་རྒྱུགས་པའི་བར་དུ་འཐག་གོ ། ཡང་སྐྱེ་བར་འགྱུར་ཏེ། སྐྱེས་ནས་ཡང་རི་གཉིས་བར་དུ་བཅུག་ནས་འཐག་གོ ། དེ་ནས་ཐར་ནས་རྒྱུགས་པས། གཤིན་རྗེ་གཞན་དང་འཕྲད་ནས་ལྕགས་ཀྱི་རྫ་མའི་ནང་དུ་ཁ་བུབ་ཏུ་བཅུག་ནས་བསྲེག་པར་འགྱུར། དེ་ནས་ཐར་ནས་བྲོས་ཀྱང་ལྕགས་ཀྱི་ཁཱ་རབ་ཏུ་འབར་བ་དག་གིས་བཟུང་ནས་ཡན་ལག་ཉིང་ལག་གི་གནད་ཚིགས་ཚིགས་སུ་བརྒྱའམ་སྟོང་དུ་ཟའོ། ། ཡང་ཐར་ནས་བྲོས་པས་བཀྲེས་སྐོམ་པས་མཚོ་མཐོང་ནས་དེར་རྒྱུགས་པ་དང་། མཚོ་དེ་རོ་ཉེ་རབ་ཏུ་བསྐོལ་པས་གང་བ་ཡིན་ཏེ་དེར་ཁྲུས་བྱེད་དུ་འཇུག་གོ ། ཞུགས་པར་ཆུ་སྲིན་རྣམས་ཀྱིས་བཟུང་ནས་ཁ་བུབ་ཏུ་དྲངས་ཏེ་རོ་ཉེ་དེའི་ནང་དུ་སྐོལ་ལོ། །
ཐར་ནས་བྲོས་པས་གཤིན་རྗེ་རྣམས་ཀྱིས་མཐོང་ནས་བཟུང་མདུང་གིས་འབིགས་མདུང་རྩེ་་་་་་བར་འགའ་བརྒྱབ་ནས་འབྱུང་། བར་འགའ་གློ་དང་མགྲིན་པ་ཕུགས་ནས་འབྱུང་ངོ་། ། དེ་ལས་ཐར་ནས་བྲོས་པས་གྲོང་ཁྱིམ་དང་མཚོ་སྟེང་ཀ་ཕུན་སུམ་ཚོགས་པ་མཐོང་སྟེ། དེར་རྒྱུགས་པས་གྲོང་དེའི་ནང་དུ་འཇུག་གོ ། གྲོང་དེ་ཀུན་ཀྱང་རབ་ཏུ་བསྐོལ་བ་འབར་བ་དེའི་ནང་ན་སྲོག་ཆགས་མར་ཀོ་ཏ་ཀ་ཁ་མཆེ་བ་རྣོན་པོ་རྣམས་ཀྱིས་གང་བ་ཡིན་ཏེ། དེའི་ནང་དུ་ཞུགས་པ་དང་། 79ཁྱེམ་དེའི་སྒོ་གཅོད་སྲོག་ཆགས་མཆུ་རྣོན་རྣམས་ཀྱིས་ཟ་བར་་་་་་་བྱེད་དོ། ། མིར་སྐྱེས་ན་དེ་སེམས་འཁྲུག་པར་འགྱུར་ཞིང་དབུལ་བ་དང་། ལམ་པོ་ཆེ་དང་བཞི་མདོའི་ཚོང་བ་དང་། བྱིས་པ་ཐམས་ཅད་ཀྱིས་བཞད་གད་པར་གྱུར་ཅིང་བཞིན་གྱི་མདོག་ངན་པ་་་་་་་དང་།
སོ་འབའ་ཞིག་སྣང་བ་དང་། རྐང་པ་ཤིན་ཏུ་རྡོལ་བ་དང་། ལུས་རྟག་ཏུ་བཀྲེས་པ་དང་སྐོམ་པས་གདུང་བ་དང་། བུ་དང་ཆུང་མ་དང་ཕ་དང་གཉེན་བཤེས་རྣམས་ཀྱིས་བཏང་བར་འགྱུར་རོ། ། གསོ་སྦྱོང་བ་རྣམས་ལ་ཆང་བླུད་ན། དེ་ཤི་ནས་དམྱལ་བ་སྒྲ་ཆེན་པོར་སྐྱེ་བར་འགྱུར་རོ། ། དེར་སྐྱེས་ན་གསོ་སྦྱོང་བ་ལ་ཆང་བླུད་པ་ལྟར་རོ་ཉེ་བ་ཞུས་པ་ལྕགས་ཕོར་འབར་བའི་ནང་ནས་་་་་ཁར་ལྡུགས་སོ། ། ལྡུད་པ་ན་དམྱལ་བ་གཞན་དག་ན་མེད་པའི་སྙིང་རྗེའི་སྒྲ་ཆེན་པོ་ནམ་མཁའ་གང་བ་འབྱུང་བར་འགྱུར་རོ། ། མིར་སྐྱེས་ན་ཡིད་མི་གཞུངས་པར་འགྱུར་ཞིང་དེ་དུས་ཐུང་ངུས་ཀྱང་བརྗེད་པར་འགྱུར། དེ་ཡི་ཡིད་གཞུངས་པ་ཆུང་བས་ལོངས་སྤྱོད་མེད་པར་འགྱུར་ཞིང་སྐྱེ་བོའང་དགའ་བར་མི་འགྱུར།
དེའི་ནོར་དེ་དག་མེད་པར་འགྱུར་ཞིང་ནད་ཆུང་ངུས་ཀྱང་འཆི་བར་འགྱུར་རོ། ། སྡོམ་པ་བླངས་མ་ཐག་ལ་ཆང་བླུད་ན། དེ་ཤི་ནས་དམྱལ་བ་ཐམས་ཅད་སྒྲ་འབྱེན་དུ་སྐྱེ་བར་འགྱུར་རོ། ། དེར་སྐྱེས་ན་ལྕགས་ཀྱི་གཏུན་ཤིང་བརྡེག་པ་ན་སྒྲ་ཆེན་པོས་དམྱལ་བའི་་་་་་80འཁོར་དེ་དག་ཐམས་ཅད་གང་བར་འགྱུར་རོ། ། གལ་ཏེ་ཁོར་ཡུག་རི་དང་ཆུ་བོ་དག་མེད་ན་གླིང་བཞི་བོ་ཡང་སྒྲ་འབྱུང་བར་་་་འགྱུར་རོ། ། མིར་སྐྱེས་ན་ཆུ་དཀོན་པའི་ཡུལ་དང་འབྲོག་ཏུ་སྐྱེ་བར་འགྱུར་རོ། ། དགེ་བསྙེན་བསླབ་པའི་གཞི་ལྔ་ཡོད་པ་ལ་ཆང་འཐུང་བ་ཡོན་ཏན་ཡིན་པར་བསླབ་པའི་གཞི་འཛིན་དུ་བཅུག་ན། དེ་ཤི་ནས་དམྱལ་བ་སྐྲ་མེ་འབར་བར་སྐྱེ་བར་འགྱུར་རོ། ། དེར་སྒྱེས་ན་མེ་རབ་ཏུ་འབར་བས། སྐྲ་ནས་རྐང་བའི་བར་དུ་བསྲེག་ཅིང་འཚོད་ལ་རབ་ཏུ་འབར་རོ། །
རྐང་བ་ཁྱེ་ཀླད་པ་བྱ་རྒོད། དབུས་སུ་ཝ་དག་གིས་ཟའོ། ། མིར་སྐྱེས་ན་རྣམ་པ་ཐམས་ཅད་དུ་ཆང་མེད་པའི་ཡུལ་དེ་ལྟ་བུར་སྐྱེ་བར་འགྱུར་ཞིང་གཟུགས་དང་རོ་མངོན་པར་ཤེས་པར་མི་འགྱུར་རོ། ། ཆང་འཚོང་བ་ནི་ཆུ་མང་བར་བྱེད་ལ་རིན་ཐང་གཞན་ཡིན་ན་གཞན་དུ་འཚོང་ཏེ། དེ་ལ་སྐྱོན་ཁ་ན་མ་ཐོ་བ་ཛུན་དང་། མ་བྱིན་པར་ལེན་པ་དང་། ཆང་འཐུང་བ་དེ་དག་བྱུང་ངོ་། ། དེ་ཤི་ནས་དམྱལ་བ་མོའི་ཕྱེ་མ་སྲིན་བུར་སྐྱེ་བར་འགྱུར་རོ། ། དེར་སྐྱེས་ན་རླུང་མཁྲིས་བད་གན་འདུས་པ་ལས་གྱུར་པའི་ནད་བཞི་བརྒྱ་རྩ་བཞི་འབྱུང་ངོ་། ། ནད་རེ་རེས་ཀྱང་ཉིན་གཅིག་ལ་གླིང་བཞིའི་མི་ཀུན་འཆི་ནུས་པའི་ནད་དེ་ལྟ་བུ་འབྱུང་ངོ་། །
གཞན་ཡང་ལུས་ལ་སྲིན་བུ་དག་འབྱུང་བར་འགྱུར་ཏེ། པགས་པ་ཁྲག་ཤ་ཚིལ་རུས་81་པ་རྐང་དག་ལ་ཕུག་ཅིང་འཐུང་ངོ་། ། གཤིན་རྗེར་འཇིགས་ཤིང་ངུ་སྐད་འབྱིན་པ་ན་མེས་བསྲེག་ཅིང་འཚོད་ལ་འབར་བར་བྱེད་དོ། ། མིར་སྐྱེས་ན་དེ་སྡུག་བསྔལ་བ་དང་དབུལ་བར་འགྱུར་རོ། ། སེང་གེ་དང་སྟག་དང་གཟིག་དང་རི་སྐེགས་དང་ཤང་ཤང་ཏེའུ་དག་ཆང་གིས་བྲིད་དེ་ཉམས་པ་བྱས་ལ་བཟུང་ནས་བསད་པ་་་་་་གང་ཡིན་པ་དེ་ཤི་ནས་དམྱལ་བ་ལྕགས་ཀྱི་མེ་འབར་བའི་གཏུན་ཤིང་གི་ཡན་ལག་ཉིང་ལག་ཐམས་ཅད་བྱེ་མའི་ཚད་ཙམ་དུ་རློག་གོ ། དེ་ནས་འོ་དོད་འབོད་ཅིང་ངུ་སྐད་འབྱེན་སྤེ་སྔགས་འདོན་ཅིང་རྒྱུག་པ་དང་། གཏུན་ཤིང་འབར་བ་རྣམས་ཀྱིས་འཚོག་གོ ། གཤིན་རྗེ་རྣམས་ཀྱིས་བཟུང་ནས་ཡན་ལག་ཐམས་ཅད་འཚོག་ཅིང་གཤེག་ལ་འདྲལ་ལོ། ། མིར་སྐྱེས་ན་དྲེགས་ཅན་དུ་སྐྱེ་བར་འགྱུར་དབུལ་བར་འགྱུར་ཞིང་སྨན་པ་དང་སྨན་སྦྱོར་བ་་་་་་་དང་བྲལ་བའི་ཡུལ་ངན་པ་དང་། རྩྭ་དང་མྱ་ངན་དང་།
མེས་ཚིག་པས་འཇིགས་པ་མང་བའི་ཡུལ་ངན་པ་དག་ཏུ་སྐྱེ་བར་་་་་་་་་འགྱུར་རོ། ། ཆང་ནི་གཡུལ་འགྱེད་པའི་དོན་དུ་ཇི་ལྟར་གླང་པོ་ཆེན་པོའི་གཡུལ་དུ་མི་མང་པོ་གསོད་པར་འགྱུར་ཏེ། དེ་ལས་བདག་ཅག་རྒྱལ་བར་འགྱུར་བར་བྱའོ་སྙམ་ནས། གླང་པོ་ཆེ་དག་ལ་ཆང་བླུད་དེ། མི་བསད་ན་དེ་དག་ཤི་ནས་དམྱལ་བ་རྡོ་མེ་འབར་བ་ཆར་ལྟར་འབབ་པར་སྐྱེ་བར་འགྱུར་རོ། ། དེར་སྐྱེས་ན་82མེ་འབར་བའི་གླང་ཆེན་ཚེ་སྲོག་འཕྲོག་པས་བཟུང་ནས་ལུས་་་་་་་ཕུགས་ཕྱེ་མར་རློག་ཅིང་། འཕེན་པར་བྱེད་ཡན་ལག་ཉིང་ལག་ཐམས་ཅད་སོ་སོར་འབྱེད་དོ། ། དེ་ནས་ཐར་ནས་གཤིན་རྗེ་རྣམས་ཀྱིས་བཟུང་ཟངས་དམར་པོ་བསྐོལ་བའི་ནང་དུ་བཅུག་་་་་ནས་བསྲེག་ཅིང་འཚོད་པར་བྱེད་དོ། ། མིར་སྐྱེས་ན་དེས་གླང་པོ་ཆེ་བསད་པར་བཤོམས་ཀྱང་གླང་བོ་ཆེ་དེས་གསོད་པར་འགྱུར་་་་དབུལ་ཞིང་བྱད་བཞིན་ངན་ལ་རྐང་བ་དང་ལག་པ་བོང་བུའི་་་་་་རྐང་བ་ལྟར་འགྱུར་ཞིང་ལུས་རྟག་ཏུ་རྩུབ་པར་འགྱུར་རོ། ། ཆང་ནི་བུད་མེད་གཞན་འོས་པ་མ་ཡིན་པ་ལ་བླུད་དེ།
བླུད་ནས་ཀྱང་མྱོས་པས་འཁྲུལ་པར་བྱས་ལ། དེ་དང་ལྷན་ཅིག་ཏུ་མི་ཚངས་པར་སྤྱད་ན་དེ་ཤི་ནས་དམྱལ་བ་འཆི་མེད་དུ་སྐྱེ་བར་འགྱུར་རོ། ། དེར་སྐྱེས་ན་ཁྱི་འབར་བ་དག་གིས་རླིག་པ་འབྱེན་ཅིང་། ཕྱུངས་ཀྱང་སླར་སྐྱེས་པར་འགྱུར་རོ། ། ཡང་འབྱིན་ཚེ་ངུ་སྐད་འབྱིན་ནོ། ། དེ་ལས་ཐར་ནས་བྲོས་པས་ངམ་གྲོག་ཆེན་པོར་བྱ་རོག་རྒོད་དང་་་་་་འུག་པ་བྱ་རྟ་མི་ཀ་ལྕགས་མཆུ་སེན་མོ་འབར་བ་རྣམས་ཀྱིས་་་་་་་་བཟུང་ནས། ཡན་ལག་ཉིང་ལག་སོ་སོར་ཕྱེས་ཏེ་ཟའོ། ། མིར་སྐྱེས་ན་རྒྱལ་པོས་བཟུང་ཞིང་ལུས་མདོག་ངན་པ་དང་བཞིན་་་་་་་མདོག་ངན་པར་འགྱུར་ཞིང་དེ་ཉིད་དུ་འཆི་བའི་དུས་བྱེད་པར་འགྱུར་རོ། ། ཆང་ནི་དུག་སྦྱར་ནས་དགྲ་གསོད་པར་བྱ་བའི་ཕྱིར་83བླུད་ན། དེ་ཤི་ནས་འཁོར་ལྕགས་ཚལ་དགོན་པར་སྐྱེ་བར་འགྱུར་རོ། །
དེར་སྐྱེས་ན་ལྕགས་ཀྱི་ཐག་པས་བཅིངས་ནས་ལྕགས་ཀྱི་འཁོར་ལོ་བསྐོར་གཤིན་རྗེ་དག་གིས་མཚོན་ཆས་འདེབས་ཤིང་ཤ་ལྷག་མ་མེད་པར་བྱེད། ། དེ་ལས་ཐར་ནས་བྲོས་པས་ལྕགས་ཀྱི་སྦྲུལ་རྣམས་ཀྱིས་བཟུང་ནས་ཟའོ། ། མིར་སྐྱེས་ན་སྦྲུལ་གྱིས་འཛིན་པའམ། མགོའི་ནོར་བུ་འབྱིན་པར་འགྱུར་བའམ། སྦྲུལ་རྣམས་ཀྱིས་སྲོག་དང་འབྲལ་བར་འགྱུར་རོ། ། སེམས་ཅན་སོ་སོ་འཚོ་བར་བྱ་བའི་ཕྱིར་ཆང་འཐུང་བའི་ཟོང་ངམ་རིན་བྱིན་ན། དེ་ཤི་ནས་དམྱལ་བ་རབ་རིབ་ཀུན་བསགས་སུ་སྐྱེ་བར་འགྱུར་རོ། ། དེར་སྐྱེས་ན་མུན་ནག་ལས་བྱུང་བའི་མེ་ནང་དུ་འཇུག་གོ ། སྲེག་ཅིང་འཚོད་ལ་གདུང་བས་ངུ་ཞིང་སྐད་འབྱིན་ཏོ། ། སོག་ལེ་དག་གིས་ཀྱང་མགོ་ནས་རྐང་བའི་བར་དུ་ཕྱེད་མར་གཤེག་གོ །
མིར་སྐྱེས་ན་རྟག་ཏུ་སྐོམ་པ་དང་བཀྲེས་པས་གདུང་བར་འགྱུར་ཞིང་དེར་ནོར་རྫས་དང་བྲལ་བར་འགྱུར་ལ། གང་ན་བཟའ་བཏུང་ཉུང་བའི་གླིང་དེ་དག་ཏུ་སྐྱེ་བར་འགྱུར་རོ། ། ནད་མི་ཟད་པས་ཐེབས་པ་དང་བུ་བཙས་པ་དག་ལ་ཆང་འཐུང་བའི་ཟོང་དང་་་་་་རིན་གྱེ་དོན་དུ་གོས་ཀྱི་རྒྱུའམ་ཟས་ཀྱི་རྒྱུ་བྱེན་ན། དེ་ཤི་ནས་དམྱལ་བ་གཤིན་རྗེའི་མཚམས་ཀྱི་དགོན་པར་སྐྱེ་བར་འགྱུར་རོ། ། དེར་སྐྱེས་ན་རྐང་བ་སེན་མོ་སོགས་གཤིན་རྗེ་དག་གིས་ཟ་ཞིང་་་་་84མདུང་ཐུང་རྩེ་མོ་འབར་བ་དག་གིས་ལོ་འབུམ་ཕྲག་དུ་མར་་་་་་་་་འཚོག་ཅིང་སྲོག་ལ་གཤེག་ཅིང་གསོད་དོ། ། མིར་སྐྱེས་ན། དེ་ཡུལ་ངན་པ་དང་། གནས་ངན་པ་དང་རི་བྲག་ངན་པ་དག་ཏུ་ཕག་འཚོ་བ་དང་ལོང་བར་འགྱུར་རོ། ། ཆང་ཇི་ལྟར་ཁ་ཅིག་ནི་དར་བ་ལྟ་བུ་དང་། ཁ་ཅིག་ནི་ཆུ་ལྟ་བུ་དང་།
ཁ་ཅིག་ནི་ཞོག་ཆུ་ལྟ་བུ་དེ་ལྟར་བཅོས་ནས་འབྲོག་དགོན་པར་ཞུགས་པའི་དེད་དཔོན་དག་ལ་བླུད་དེ། དེའང་ར་རོ་ཞིང་ཤིན་ཏུ་ར་རོ་བར་འགྱུར། དེ་ཀུན་གྱེས་ཤིན་ཏུ་ར་རོ་བར་བྱས་ཏེ། ར་རོ་དེ་དག་དེས་བསད་ནས་ནོར་གང་དང་གང་ཡོད་པ་དེ་འཕྲོག་ན་དེས་་་་་་བསླུས་པ་ཡིན་པས་འཇིག་རྟེན་ན་ཆོམ་རྐུན་པ་ཞེས་བྱའོ། ། དེས་ལས་ཀྱིས་བསྐྱོད་པ་པ་།་ ཤི་ནས་དམྱལ་བ་ཤིང་ཤལ་མ་ལི་ཆེན་པོའི་ནགས་སུ་སྐྱེ་བར་འགྱུར་རོ། ། དེར་སྐྱེས་ན་མེ་འབར་བའི་རྡོ་ཆར་གྱིས་ལུས་ཀུན་སྲེག་ཅིང་འབིགས་ལ་གཅོད་པར་བྱེད་དེ་སའི་་་་་་་བར་དུ་སྲེག་པར་བྱེད་དོ། ། ཟངས་དང་རོ་ཉེར་བསྲེས་པ་རབ་ཏུ་བསྐོལ་པའི་ཆུ་རྟག་ཏུ་འཇིགས་པ་ཞེས་བྱ་བར་ལོ་འབུམ་ཕྲག་དུ་མར་འཚོད་ལ་གཤིན་རྗེ་རྣམས་ཀྱིས་རལ་གྲི་མདའ་པོ་ཆེ་འབར་བས་འདེབས་པར་བྱེད་དོ། ། མིར་སྐྱེས་ན། མིག་གི་མདོག་ནག་ཅིང་རྟག་ཏུ་ཁྲོ་ལ་ཕྲག་དོག་མང་བོར་འགྱུར་རོ། །
ཆང་གི་དབང་དུ་བྱས་ནས་སིང་པོ་ལྟར་བཅོས་ཏེ། འབྲོག་དགོན་པའི་སྐྱེ་བོ་མང་85བོ་དག་ལ་བླུད་ན། དེ་ཤི་ནས་དམྱལ་བ་ཤིང་ཤལ་མ་ལི་ཆེན་པོར་སྐྱེ་བར་འགྱུར་རོ། ། དེར་སྐྱེས་ན་ཆང་གི་ལས་ཀྱིས་བྱས་པའི་ཤིང་ཤལ་མ་ལི་འདབ་མ་སྤུ་གྲི་ལྟ་བུ་ཡལ་ག་མེ་འབར་བ་ལྟ་བུ་དུད་པ་བདུག་ཅིང་རླུང་དུག་འབྱུང་སྟེ། དཔག་ཚད་གཅིག་ཚུན་ལ་རླུང་དུག་ལྟ་བུས་གནོད་ཅིང་ཤིང་ཤལ་མ་ལི་ཆེན་པོའི་ནགས་དཔག་ཚད་སུམ་སྟོང་ཡོད་པར་ཚུད་ན་མདོག་མེ་དུ་བར་བསྲེས་པ་དུག་ལྟ་བུའི་ཤུགས་ཀྱིས་སྡུག་བསྔལ་འབུམ་སྙེད་མྱོང་ངོ་། ། ཤིང་ལས་སྤུ་གྲི་ལྟ་བུའི་ཆར་འབབ་སྟེ། ལག་ན་རལ་གྲི་མདའ་བོ་ཆེ་ཐོགས་པས་ལུས་ཀུན་གཤཾག་ཅིང་འདྲལ་ལ་དུམ་བུར་བྱེད་དོ། ། ཁ་ཅིག་གཤིན་རྗེ་ལ་འཇིགས་ནས་ནགས་ཁྲོད་ན་ཞུམ་ཞུམ་པར་འདུག་པ། བྱ་རྒོད་ཀྱིས་མིག་འབྱེན་ཅིང་ཁུ་བའང་འཐུང་ངོ་། ། ཁ་ཅིག་གཤིན་རྗེ་དང་འཕྲད་ནས་རལ་གྲི་དག་གིས་འདེབས་ཤིང་གཤེག་གོ །
ཁ་ཅིག་ཤིང་ཁར་འཛེགས་པ་ཤིང་ལས་ཡལ་ག་ལྷུང་བས། དེ་དག་གི་ལུས་དུམ་བུ་བརྒྱ་སྟོང་བྱེ་བར་རློག་གོ ། གང་དག་ཚུལ་དེའི་འཐོར་ཏོ་ལ་འཛེག་པ་དེ་དག་བ་ཚྭའི་ཆུ་བོ་བཞུས་པར་་་་་་་་འཇུག་སྟེ། ཇི་སྲིད་སྡིག་པ་མ་ཟད་བར་དུ་ལོ་འབུམ་ཕྲག་དུ་མར་རྒྱུས་པ་དང་རུས་པ་དང་ལུས་ཉིད་ཀྱིས་གནོད་པ་མྱོང་ངོ་། ། མིར་སྐྱེས་ན། དེ་ཡིད་རྣམ་པར་གཡེངས་ཤིང་ནད་དྲག་པོའམ་སྙིང་ནད་དམ་ངལ་རྐྱེན་མང་བའམ། རྐང་འབམ་གྱིས་ཐེབས་པར་86འགྱུར་ཞིང་ལོང་བས་ཉམ་ཐག་པར་འགྱུར་རོ། ། བུད་མེད་ཡོན་ཏན་གཞན་དག་ལ་ཐབས་གཞན་གྱིས་སྤྱོད་པའི་བྲིད་དེ་བླུད་་་་་་་ནས་ར་རོ་བར་བྱས་ཏེ། སེམས་འཁྲུལ་བར་བྱས་ན་ཤི་ནས་དམྱལ་བ་ཆུ་ཤིང་བསྲེག་པའི་དུད་པའི་ཚལ་དུ་སྐྱེ་བར་འགྱུར་རོ། ། དེར་སྐྱེས་ན་རྒྱང་གྲགས་གསུམ་དུ་ས་བརྐོས་པའི་ནང་མེ་མདག་དུད་པ་འཁྲིགས་པར་འཇུག་ཅིང་།
དེ་ལས་ཐར་ནས་བྱ་དུ་བའི་མདོག་གི་ཕྲེང་བ་ཞེས་བྱ་བའི་མཆུ་རྣོན་པོ་དག་གིས་རུས་པ་ཕུག་ནས་རྐང་ཟ་བར་བྱེད་དོ། ། མིར་སྐྱེས་ན། གློ་དང་མཇུག་ཏོ་དག་ལ་གདོན་གྱི་ནད་ཀྱིས་ཐེབས་ཤིང་དབུལ་བ་དང་ཚེ་ཐུང་བར་་་་་་འགྱུར་རོ། ། དགྲ་གསོད་པའི་ཕྱིར་དང་། ཆོམ་རྐུན་དང་རྒྱལ་པོས་བཀྲབས་པ་གསོད་པ་ཕྱིར་བླུད་ན། དེ་ཤི་ནས་དམྱལ་བ་མེ་མདག་དུད་པའི་ཚལ་དུ་སྐྱེ་བར་འགྱུར་རོ། ། དེར་སྐྱེས་ནས་མེ་མདག་སྤུ་གྲི་ལྟ་བུའི་རླུང་ལྡང་ལ། རླུང་གི་ཤུགས་ཀྱིས་དེར་སྐྱེས་པ་རྣམས་ཕན་ཚུན་དུ་བརྡབ་པས་ལུས་ཕྱེ་མར་རློག་གོ ། སྤུ་གྲིས་གཤེག་ཅིང་མེ་དང་ནད་མཚོན་པ་ཚྭའི་ཚོར་བ་མཆོག་ཏུ་ཚ་བ་་་་་འཇིགས་པ་མྱོང་ངོ་། ། མིར་སྐྱེས་ན་གཞང་འབྲུམ་རིམས་གསུམ་པས་ཐེབས་པར་འགྱུར་ཞིང་རྟག་ཏུ་གྲང་བའི་རིམས་ཀྱིས་ཐེབས་པར་འགྱུར་རོ། །
ཕྱི་རོལ་ལ་བློ་མངོན་པར་ཞེན་པའི་ངང་ཚུལ་ཅན་དག་སླུ་བའི་བསམ་པས་བླུད་ན། དེ་ཤི་ནས་དམྱལ་བ་གློག་87གི་ན་བུན་ཚལ་དུ་སྐྱེ་བར་འགྱུར་རོ། ། དེར་སྐྱེས་ན་ཁྲི་ཉིས་བརྒྱར་དམྱལ་བའི་མེས་གང་བ་དེར་གཤིན་རྗེ་རྣམས་ཀྱིས་བཟུང་ནས་་་་འཇུག་སྟེ་རྐང་བ་ནས་མགོ་ལ་སོགས་པའི་བར་བཏེག་ཅིང་་་་་་་་་་བཞུའོ། ། ཡང་སྐྱེས་ཡང་སྲེག་པར་བྱེད་དོ། ། མིར་སྐྱེས་ན་ཡུལ་ཡ་བ་ན་དང་བ་ལྷི་ཀ་དེར་སྐྱེས་ཤིང་བཀོལ་བས་ཉམས་པར་འགྱུར་ཏེ། ཤུགས་དྲག་པོས་བཀོལ་བར་འགྱུར་རོ། ། ཆང་གིས་ཡིད་གཡེངས་ན་ལམ་དུ་འཇུག་པ་ལ་ངལ་བར་མི་འགྱུར་རོ་སྙམ་ནས་ལམ་དུ་འཇུག་པའི་ཆེད་དང་། རྔོན་པ་དག་རི་དྭགས་གསོད་པ་ལ་འགྲོ་བ་མགྱོགས་པར་འགྱུར་རོ་སྙམ་ནས་བླུད་ན། དེ་ཤི་ནས་དམྱལ་བ་ཀུན་ཏུ་རྟོག་བྱེད་དུ་སྐྱེ་བར་འགྱུར་རོ། ། དེར་སྐྱེས་ན་གཤིན་རྗེ་རྣམས་ཀྱིས་བརྒྱའམ།
ཡང་ན་སྟོང་ངམ་བྱེ་བ་བརྒྱའམ་ཡང་ན་སྟོང་དུ་བྱེད་དེ། སེམས་ཅན་དམྱལ་བའི་འཁོར་གཞན་དུ་གནོད་པ་གང་དང་གང་འབྱུང་བ་དེ་ཐམས་ཅད་ཀྱི་བཞི་འགྱུར་དེར་འབྱུང་སྟེ། ཇི་སྲིད་དུ་དེའི་སྡིག་པའི་ལས་བཅོམ་ཞིང་སྤངས་ལ་ཟད་པར་མ་བྱས་པ་དེ་སྲིད་དུ་གནོད་པ་སྣ་ཚོགསང་དག་བྱེད་དུ་འཇུག་གོ ། མིར་སྐྱེས་ན། དེ་མཆོག་ཏུ་ཁྲོ་བའི་ཁྲོ་བར་འགྱུར་ཞིང་བཀའ་བློ་མི་བདེ་བར་འགྱུར་རོ། ། ཞེས་པ་ལ་སོགས་རྒྱ་ཆེར་གསུངས་སོ། ། ལས་ཀྱི་རྣམ་པར་འགྱུར་བ་ཞེས་བྱ་བའི་མདོ་ལས། ཆང་འཐུང་ན་ངན་པ་བག་མེད་པ་སུམ་ཅུ་རྩ་ལྔར་འགྱུར་བར་་་་་88ཤེས་པར་བྱོས་ཤིག སུམ་ཅུ་རྩ་ལྔ་གང་ཞེ་ན། མངོན་པར་སྣང་བཞིན་དུ་ནོར་ཟད་པ།
ནད་མང་བོ་འདུ་བ། འཐབ་མོ་དང་རྩོད་པ་རྣམས་སྐྱེ་བ། ཁྲེལ་ཞིང་ངོ་ཚ་བ་ལ་མི་འཛེམ་པ མི་སྙན་པར་གྲགས་པར་བྱེད་པ། ཤེས་རབ་ཉམས་པར་བྱེད་པ། སྐྱིད་པ་སྔོན་ཆད་མ་བསགས་པ། དེའང་མི་བསོགས་པ། སྐྱིད་པའི་བསགས་པ་ཀུན་ཟད་ཅིང་མེད་པར་བྱས་པ། གསང་བ་རྣམས་སྨྲ་བ། ལས་སུ་བྱ་བ་རྣམས་ཤོར་བ། ཞན་ཏེ་ཉམ་ཆུང་བར་འགྱུར།
མྱ་ངན་གྱི་རྩ་བ། མར་མི་འཛིན་པ། ཕར་མི་འཛིན་པ། ཐར་བ་མི་ཤེས་པ། བྲམ་ཟེར་མི་ཤེས་པ། རིགས་བཙུན་པ་ལ་བསྟེ་སྟང་རིམ་གྲོ་མི་བྱེད་པ། སངས་རྒྱས་ལ་རིམ་གྲོ་མི་བྱེད་པ། དགེ་འདུན་ལ་རིམ་གྲོ་མི་བྱེད་པ། སྡིག་བྱེད་པའི་གྲོགས་པོ་ལ་རིམ་གྲོ་བྱེད་པ། དགེ་བའི་གྲོགས་པོ་ཀུན་སྤོང་ཞིང་ཁྱད་དུ་གསོད་པ།
ངོ་ཚ་མི་ཤེས་པ། ཁྲེལ་གྱི་དོགས་པ་མེད་པ། སྦ་ཞིང་མཛེས་པའི་བག་མི་བྱེད་པ། གཡེམ་པ་ལ་བག་མེད་པ། འགྲོ་བ་མང་པོའི་ཡིད་དུ་མི་འོང་བ། འགྲོ་བ་མང་བོས་སྤངས་པ། རིགས་པ་ཆེན་པོ་དང་། གཉེན་པ་དང་། རིགས་གཅིག་པ་སྤངས་པ། ཡང་དག་པའི་ཆོས་མ་ཡིན་པ་ཀུན་འཛིན་པ།
ཡང་དག་པའི་ཆོས་ཀུན་སྤོང་བ། ཉེས་པར་བྱེད་སྟོང་བའི་མི་རིགས་ཞེས་བླ་མས་སྨད་པ། མྱ་ངན་ལས་འདས་པ་དང་རིང་89དུ་བྲལ་བ། སྨྱོན་པར་གྱུར་པའི་ལས་སེམས་ཤིང་ངན་པའི་སྐྱོན་རྣམས་སྣ་ཚོགས་སུ་བྱེད་པ་ཡིན་ཏེ། ཤི་ནས་སེམས་ཅན་དམྱལ་བར་ལྟུང་ཞིང་ལུས་དང་བྲལ་ནའང་ལམ་ངན་པར་འགྲོ་བས་བླ་འོག་ཀུན་གྱིས་ཀྱང་མི་བཏུང་ཞིང་སྤོང་བར་བྱའོ། ། ཞེས་དང་། བསླབ་པ་ལྔའི་མདོ་ལས། ཆང་འཐུང་བ་ནི་ཚ་བའི་དམྱལ་བར་ལྷུང་ཞིང་སྐྱེ་བར་འགྱུར་རོ། ། དེར་ལྷུང་བའི་སེམས་ཅན་ནི་ལོ་སྟོང་ཕྲག་མང་པོར་འཚོད་པར་འགྱུར་རོ། ། དེ་ནས་ཕྱིར་ཕྱུངས་ནས་ཆུ་བོ་རབ་མེད་ཀྱི་ངོགས་སུ་སྐྱུར་བར་བྱེད་དོ། །
གང་དུ་འགྲོ་ས་མེད་པར་ཡང་དང་ཡང་དུ་སྐྱུར་བར་བྱེད་དོ། ། དེར་དམྱལ་བའི་བསྲུང་མ་རྣམས་ཀྱིས་མཆིལ་བས་ཉ་འདོན་པ་ལྟར། ལྕགས་སྲེག་གིས་གཞི་ལ་རྡེབས་པར་བྱེད་དོ། ། འདི་ལྟར་སྒོགས་ཏེ། ཀྱེ་སྐྱེས་བུ་ཅི་འདོད། ཇོ་བོ་སྐོམ་མོ། ། དམྱལ་བའི་བསྲུང་མ་དེས་ལྕགས་འབར་བའི་ལྕགས་ཀྱུས་ཁ་ཕྱེ་སྟེ། ལྕགས་བཞུ་བའི་ཁུ་བ་ལྡུག་པར་བྱེད་དོ། ། དེའི་མཆུ་སྲེག་གོ ། མགྲིན་པ་སྲེག་གོ །
བྲང་སྲེག་གོ ། རྒྱུ་མ་སྲེག་གོ ། སྙིང་ཡང་སྲེག་གོ ། བཤང་ལམ་ནས་མར་འཐོན་པར་བྱེད་དོ། ། དེ་རྣམས་ཀྱིས་སྡུག་བསྔལ་མྱོང་བར་བྱེད་ཅིང་ངུ་ལ་འགྲེ་བར་བྱེད་དོ། ། དེའི་དུས་སུ་ཡང་འཆི་བར་ནི་མི་འགྱུར་ཏེ་ཇི་སྲིད་ཀྱི་བར་དུ་སྡིག་པའི་ལས་ཀྱི་འབྲས་བུ་མྱོང་བར་བྱེད་དོ། ། དེ་སྲིད་དུ་དེ་རྣམས་ཀྱིས་རྣམ་པར་སྨིན་90པའི་ཚོར་བ་མྱོང་བར་བྱེད་དོ། ། དེའི་ཕྱིར་བཅོམ་ལྡན་འདས་ཀྱིས་བཀའ་སྩལ་པ། ཚ་ཞིང་རྩུབ་པའི་ཆུ་བོ་ནི། ། བར་མེད་ཤིན་ཏུ་བགྲོད་པར་དཀའ། །
ལྕགས་ཀྱི་པདྨའི་འདབ་མ་རྣམས། ། འདབ་མ་རྣོ་བའི་སྟེང་དུ་འགྲོ། ། ཆུ་བོ་རབ་མེད་གཞི་མེད་པར། ། ཆོས་མིན་ཇི་ལྟར་སྤྱོད་པར་འགྱུར། ། གང་ཞིག་ཆང་འཐུང་བ་དེ་ནི། ། སྡིག་པ་ཆུང་བ་མ་ཡིན་ནོ། ། དེ་མིར་གྱུར་ཀྱང་རྟག་ཏུ་བརྗེད་ངེས་པ་དང་། ལུག་ལྟར་ལྐུགས་པ་དང་། ཤེས་རབ་འཆལ་བ་དང་། རིག་པ་མི་ཤེས་པ་དང་།
རྟག་ཏུ་གཉིད་དུ་འགྲོ་བ་དང་། བློ་གྲོས་དམན་པ་དང་། གཏི་མུག་ཆེ་བ་དང་། འཇིགས་པ་དང་། སྐྲག་པར་འགྱུར་བ་དང་། དོགས་པར་འགྱུར་བ་དང་། ཕྲ་མ་ཅན་དང་། ཚིག་མི་བརྟན་པ་དང་། སེར་སྣ་ཅན་དང་། ཕྲག་དོག་ཅན་དང་།
ངེས་པར་མི་འབྱུང་བ་དང་། ངོ་ཚ་མེད་པ་དང་། ཁྲེལ་མེད་པ་དང་། ཤེས་རབ་ཆུང་བ་དང་། དགེ་བའི་ཆོས་རྣམས་མི་རིག་པ་སྟེ། སྐྱེ་བ་ལྔ་བརྒྱར་གནོད་སྦྱིན་སྐྱེ། ། སྐྱེ་བ་ལྔ་བརྒྱར་ཁྱེ་དང་ནི། ། མཐའ་ཡས་སྤྱོན་པར་སྐྱེ་བར་འགྱུར། ། ཆང་འཐུང་བ་ཡི་ཉེས་པའོ། ། མྱོས་པར་འགྱུར་བའི་ཆང་གི་བཏུང་བའི་རྣམ་པར་སྨིན་པའོ། །
ཆང་འཐུང་བ་ནི་སྤངས་པ་ཡིས། ། སྐྱེས་པའམ་ནི་བུད་མེད་ནི། ། ཐོབ་སྟེ་དེ་ཡི་ཕན་ཡོན་ནི། ། སུམ་ཅུ་རྩ་དྲུག་མི་དམན་པར། ། འདས་དང་མ་འོངས་པ་ཡི་དུས། ། ད་ལྟར་91བྱུང་བ་ཅུང་ཟད་དུ། ། མྱུར་དུ་ཤེས་པར་འགྱུར་བ་དང་། ། རྟག་ཏུ་ངན་པ་གནས་པ་དང་། ། དེ་ནི་སྤྱོ་བར་མི་འགྱུར་ཞིང་། ། ཁྱད་པར་འཕགས་པའི་ཤེས་རབ་དང་། །
མི་རྨོངས་པ་དང་བག་ཡོད་དང་། ། ཚིག་ནི་ཤིན་ཏུ་གསལ་བ་དང་། ། ངོ་ཚ་ཤེས་ཤིང་ཚིག་ནི་གསལ། ། འདི་ནི་ལོག་པར་སྨྲར་མི་འགྱུར། ། ཕྲ་མ་དང་ནི་ཚིག་རྩུབ་མེད། ། དོན་མེད་པ་ལ་མི་བསྟོད་ཅིང་། ཉིན་དང་མཚན་དུ་དེ་བཞིན་དུ། ། བྱས་པ་ཤེས་ཤིང་བྱས་པ་ཚོར། ། འདོད་མེད་རྟོགས་དང་ཚུལ་ཁྲིམས་ལྡན། ། ཁྲོ་བ་མེད་ཅིང་ཚིག་ནི་དྲང་། །
འཇིགས་པ་མེད་ཅིང་སྨྲ་བར་མཁས། ། ངོ་ཚ་ཁྲེལ་ཡོད་ཕུན་སུམ་ཚོགས། ། འཇིགས་པ་མེད་ཅིང་དོགས་པ་མེད། ། ཡིད་གཞུངས་ཐོབ་པ་འཛིན་པ་དང་། ། དོན་ཡོད་སྐྱེ་བོ་མང་ན་མཁས། ། ཆང་གི་བཏུང་བ་སྤངས་པ་ཡི། ། སྐྱེ་བའམ་ནི་བུད་མེད་ཀྱིས། ། ཕན་ཡོན་འདི་རྣམས་མྱོང་བར་འགྱུར། ། ལྷ་རྣམས་དང་ནི་མི་རྣམས་སུ། ། དེའི་ལུས་ཞིག་ནས་ཤི་བའི་ཕ་རོལ་ཏུ་བདེ་འགྲོ་མཐོ་རིས་ལྷའི་འཇིག་རྟེན་དང་མཐོ་རིས་སུ་སྐྱེའོ། །
ཞེས་དང་། ལས་ཀྱི་རྣམ་པར་སྨིན་པ་བསྟན་པའི་མདོ་ལས། ཚེ་འདི་ལ་ཆང་གི་དབང་དུ་སྲེད་པ་ནི། ཚེ་ཕྱི་མ་ལ་ཆུའི་སྲིན་བུར་སྐྱེའོ། ། ཅི་སྟེ་མིར་སྐྱེས་ན་ཡང་ལྷ་གོར་དང་། དབུགས་མི་བདེ་བའི་ནད་ཀྱིས་བྱིངས་པར་འགྱུར་རོ། ། ཞེས་དང་། དྲན་པ་ཉེར་བཞག་ལས། ཆང་ནི་དུག་གི་མཆོག་92ཡིན་ཏེ། ། ཆང་འཐུང་བ་ལ་བརྟེན་མི་བྱ། །
ཆང་འཐུང་བ་ལ་བརྟེན་པ་ནི། ། དགེ་བའི་ཆོས་རྣམས་ཉམས་པར་འགྱུར། ། གང་གིས་རྟག་ཏུ་ཆང་བསྟེན་པ། ། དེ་ཡི་བློ་ནི་མི་བརྟན་ཞིང་། ། བློ་ཡོ་བ་ལ་ཆོས་མེད་དེ། ། དེ་ལྟ་བས་ན་ཆང་སྤོངས་ཤིག ། ཉམས་བྱེད་ནང་ན་ཉམས་མཆོག་ནི། ། ཆང་ཞེས་མཁས་པ་རྣམས་ཀྱིས་བཤད། ། མི་ལ་ཉམས་པས་ཉམས་བྱེད་པ། ། དེ་ལྟ་བས་ན་ཆང་མི་བསྟེན། །
ཆང་འཐུང་བ་ལ་བརྟེན་བྱེད་པ། ། མི་སྡུག་སྡིག་པའི་ཆོས་ཡིན་ཏེ། ། དེ་ལྟ་བས་ན་དུག་ལྟ་བུའི། ། ཆང་འཐུང་བ་ནི་རྣམ་པར་སྤོངས། ། ཆང་འཐུང་བ་ལ་གནས་པའི་སྐྱོན། ། ནོར་ཟད་ངན་པར་བརྗོད་བྱེད་ཅིང་། ། ལེ་ལོ་ཤིན་ཏུ་བསྐྱེད་བྱེད་པས། ། དེ་ལྟ་བས་ན་ཆང་སྤོངས་ཤིག ། ཆང་གིས་འདོད་ཆགས་བསྐྱེད་བྱེད་ཅིང་། ། དེ་བཞིན་ཁྲོ་དང་གཏི་མུག་དང་། །
ཡང་དང་ཡང་དུ་བསྒྱེད་བྱེད་པས། ། དེ་ལྟ་བས་ན་ཆང་སྤོངས་ཤིག ། ཅེས་དང་། དོན་མེད་གཞི་ནི་ཆང་ཡིན་ཏེ། ། སེམས་ཅན་དམྱལ་བའི་བཞད་གད་པ། ། དབང་བོ་ཐམས་ཅད་རྣམས་ཉམས་ཤིང་། ། དོན་མེད་པ་ཡི་རྒྱུར་གྱུར་ཏོ། ། ཚིག་ལ་ཤིན་ཏུ་དགའ་བ་དང་། ། ཆགས་པ་དང་ནི་འཇིགས་པ་དང་། ། ངག་གི་སྐྱོན་དང་རློམ་པ་དང་། །
ཚིག་རྩུབ་གཞི་ནི་དེ་ཡིན་ནོ། ། ཆང་གིས་ཀུན་ཏུ་གཡེང་བའི་ཡིད། ། བྱ་དང་མི་བྱ་མི་ཤེས་པ། ། མི་དེ་ཕྱུགས་དང་མཚུངས་པ་93ཡིན། ། དེ་ལྟ་བས་ན་ཆང་སྤོངས་ཤིག ། ཆང་གིས་གཡེངས་པའི་མི་དག་ནི། ། གསོན་ཡང་ཤི་བ་དག་དང་མཚུངས། ། གང་ཞིག་རྟག་ཏུ་གསོན་འདོད་པས། ། རྟག་པར་ཆང་ནི་རྣམ་པར་སྤོངས། ། ཆང་ནི་ཉེས་པ་ཀུན་གྱེ་གཞི། །
རྟག་པར་དོན་ཀུན་མེད་པར་བྱེད། ། ངན་སོང་གསུམ་གྱི་ཐེམ་སྐས་ཏེ། ། མུན་ནག་གནས་ནི་ཆེན་པོ་ཡིན། ། ཆང་གིས་སེམས་ཅན་དམྱལ་བར་འགྲོ། ། དེ་བཞིན་ཡི་དྭགས་འཇིག་རྟེན་དང་། ། ཆང་གི་སྐྱོན་གྱིས་བསླུས་པ་ཡི། ། མི་དག་དུད་འགྲོ་རྣམས་སུ་འགྲོ། ། དུག་གི་ནང་དུ་དུག་ནི་ཆང་། ། དེ་བཞིན་དམྱལ་བའི་ནང་ནས་དམྱལ། ། ནད་ཀྱི་ནང་ནས་ནད་མཆོག་ནི། །
ཆང་ཞེས་མཁས་པ་རྣམས་ཀྱིས་བཤད། ། བློ་དང་དབང་བོ་ཉམས་བཤད་ཅིང་།། རིན་ཆེན་ཆོས་ནི་ཟད་བྱེད་པ། ། ཚངས་པར་སྤྱོད་བྱེད་འཇིགས་བྱེད་པ། ། མི་བཟང་ཆང་ནི་སྐྱེས་གནས་གཅིག ། རྒྱལ་པོ་དང་ནི་བསྟན་བཅོས་མཁས། ། ཆང་གིས་གཡེངས་པར་བྱེད་འགྱུར་ན། ། ཐ་མལ་མི་དག་ཆང་འཐུང་བ། ། བསླུས་པར་འགྱུར་བ་ཅི་ཞིག་སྨོས། ། ཆང་ལ་བརྟེན་པའི་མི་དག་ནི། །
ཆོས་རྣམས་ཀུན་གྱི་སྟ་རེ་ཡིན། ། ངོ་ཚ་མེད་པར་བྱེད་པའི་མཆོག ། ཡང་བ་དག་ཏུ་ཉེས་པར་བསྟན། ། ཆང་གིས་འཕྲོག་པར་གྱུར་པའི་སེམས། ། བྱ་བ་དང་ནི་མི་བྱ་བ།། མི་ཤེས་རྣམ་པར་མི་ཤེས་ཤིང་། ། ཐམས་ཅད་མི་ཡིས་མི་ཤེས་སོ། ། གང་ཞིག་ཆང་ལ་94བརྟེན་བྱེད་པ། ། སྐྱེ་བོ་རེས་འགའ་དགའ་བྱེད་ཅིང་། ། རེས་འགའ་ཡོངས་སུ་གདུང་བྱེད་ལ། །
རེས་འགའ་སྡིག་པ་བྱེད་པ་ཡིན། ། བློ་ནི་ཤིན་ཏུ་རྨོངས་སྐྱེ་ཞིང་། ། འཇིག་རྟེན་གཉིས་ནི་རྣམས་འཇིག་བྱེད། ། ཐར་པའི་ཆོས་ལ་མེ་ལྟ་བུར། ། སྲེག་བྱེད་ཁོ་ན་ཆང་ཡིན་ནོ། ། མི་གང་དག་ནི་ཆང་སྤོངས་པ། ། ཆོས་ཀྱི་ངང་ཚུལ་མཉམ་པར་བཞག ། གང་ན་འཆི་བ་མེད་པ་ཡི། ། གནས་མཆོག་དག་ཏུ་ང་འགྲོའོ། ། ཆང་འཐུང་བ་ཡིས་བསླུས་པ་དག །
དེ་ནི་བྱེད་པ་དམན་པ་ཡིན། ། མི་བཟད་སེམས་ཅན་དམྱལ་བར་ལྷུང། ། དོན་མེད་ཅི་ཞིག་ཡོངས་སུ་གདུངས། ། འཐུང་བའི་ཚེ་ན་ཆང་ཞིམ་ཏེ། ། རྣམ་སྨིན་ཚེ་ན་མཆོག་ཏུ་ཚ། ། ཀིམ་པ་ཀ་ནང་ཀིམ་པ་ཀ ། ཆང་ཞེས་མཁས་པ་རྣམས་ཀྱིས་བཤད། ། བདག་ལ་འདི་ཡིས་མི་གནོད་ཅེས། ། བློ་ལྡན་ཆང་ལ་ཡིད་མ་རྟོན། ། མྱོང་ན་བསིལ་ཡང་རྣམ་སྨིན་ཚ། །
ཆང་གིས་དམྱལ་བར་འགྲོ་བར་བྱེད། ། སྡིག་པའི་ཆོས་རྣམས་བྱེད་པ་ལ། ། སེམས་གཡེངས་པ་དག་དགའ་བར་བྱེད། ། ཕྱི་ནས་རྣམ་སྨིན་ཚ་བ་རུ། ། བློ་ངན་ཡོངས་སུ་གདུང་བར་འགྱུར། ། གསུངས། མཁས་པ་སད་ཛས་བུ་ལ་སྤྲིངས་པ་ལས། གང་ཞིག་འཐུང་ནས་ར་རོ་གོམ་ཚུགས་དབང་མེད་འདོར། ། ཡུལ་གོང་མ་འདིའི་བར་ཡང་འཁྱམས་ཤིང་རྡེག་འཆོས་འགྱུར། ། བཟའ་དང་མི་བཟའ་དེ་བྱ་དེ་མེད་འདྲེས་པར་ཟ། །
དེ་95བས་བུ་ཁྱོད་མྱོས་འགྱུར་ཁུ་བ་རྟག་ཏུ་སྤོངས། ། གང་འཐུང་ན་ནི་བདག་ལ་བརྟན་མེད་བློ་ཉམས་ཤིང་། ། ཕྱུགས་དང་འདྲ་བར་ ་མཛའ་བོས་སྤོངས་ཤིང་དགྲ་བོས་འཕྱ། ། འདུས་པ་བྲོ་གར་བྱེད་ཅིང་གླུ་ལེན་མཁར་རྔ་བརྡུངས། ། དགེ་ལེགས་གྲགས་ཉམས་རྒྱུ་དེ་སུ་ཞིག་འཐུང་བར་བྱེད། ། དེ་འཐུང་ངོ་ཚ་ཁྲེལ་ཡོད་དོར་ནས་ནི། ། གཅེར་བུར་ཕྱུངས་ཀྱང་འཇོམ་མེད་སྤྱོན་པ་བཞིན། ། རྐུན་བུ་གཅན་གཟན་རྒྱུ་བའི་ལམ་དུ་འགྲོ། ། ལུས་སྲོག་ཉམས་རྒྱུ་དེ་ནི་ཁྱོད་ཀྱིས་སྒོངས། ། དེ་འཐུང་སྐྱུགས་པས་གོས་པས་འགྱེལ་གྱུར་ནས། །
ཁ་ཡང་ཁྱི་ཡིས་དོགས་པ་མེད་པར་ལྡག ། དྲན་མེད་ལམ་པོ་ཆེ་ཡང་ཉལ་འགྱུར་ན། ། བག་མེད་རྩ་བ་རྟག་ཏུ་སྤངས་པར་བྱ། ། གང་ཞིག་འཐུང་ནས་མྱོས་པར་འཁྲུལ་འགྱུར་ཏེ། ། འབྲིས་ན་ཨནྟ་དག་ཀྱང་རྨེ་བྱུང་ན། ། དུད་ཆེན་འཐིབས་ཏེ་ཕན་ཚུན་ཐལ་མར་བྱུང་། ། ཕུང་ཁྲོལ་རྩ་བ་དེ་ནི་སུ་ཞིག་འཐུང་། ། གང་ཞིག་མཐོང་ན་དཔལ་གྱི་གཞིར་གྱུར་རིགས། ། ཇེ་མཐོ་ཇེ་མཐོ་གྱུར་པའང་བརླག་བདོ་བ། ། ནོར་གྱི་དབྱེག་ལྡན་ཁྱིམ་ཡང་འཕུང་འགྱུར་བ། །
ཉེས་མང་གཞི་རྩ་དེ་ནི་སུ་ཞིག་འཐུང་། ། གློ་བུར་ངུ་ཞིང་རེས་འགའ་རྒོད་པར་བྱེད། ། མ་ངེས་སྨྲ་ཞིང་གདོན་གྱིས་ཟིན་པ་བཞིན། ། མ་བརྟགས་མང་དུ་སྨྲ་ཞིང་ཚིག་རྩུབ་འབྱེན། ། སྒོ་གསུམ་ཉམས་བྱེད་དེ་ནི་བཏུང་མི་བྱ། ། གང་ཞིག་ཉེས་པས་སྔོན་96གྱི་ལྷ་རྣམས་མྱོས། ། ལྷ་ཡི་དབང་བོའི་དཔལ་ནི་ཉམས་གྱུར་ནས། ། སྐྱབས་འདོད་ཕྱིར་ན་རྒྱ་མཚོའི་ནང་དུ་གབ། ། ལྷ་ཡང་ཉམས་བྱེད་དེ་ནི་བཏུང་མི་བྱ། ། མི་བྱ་བ་ཡང་བྱ་བ་བཞིན་དུ་བྱེད། །
མི་བདེན་པ་ཡང་བདེན་པ་བཞིན་དུ་སྨྲ། ། ཞུམ་པ་རྣམས་ཀྱང་མ་ཞུམ་བཞིན་དུ་སྤྱོད། ། མྱོས་འགྱུར་རིགས་ཉམས་སྡུག་བསྔལ་རྒྱུར་གྱུར་པ། ། སྡིག་པའི་སྲིན་མོ་བྱུར་ངན་མངོན་སུམ་བཞིན། ། རྩོད་པའི་གཞི་དང་ཐ་དད་མ་ཡིན་པ། ། སྙིང་གི་མུན་པ་མི་ཟད་དེ་སུ་འཐུང་། ། དེ་འཐུང་ཡིད་ནི་རབ་ཏུ་འཁྲུགས་གྱུར་ནས། ། བརྩེ་བའི་ཕ་དང་མ་ཡང་གསོད་འགྱུར་ཞིང་། ། ཉེས་མེད་དགེ་སློང་བྲམ་ཟེ་དྲང་སྲོང་གསོད། ། ཆོམ་རྐུན་དང་ནི་ལོག་གཡེམ་སྨད་པ་བྱེད། །
རྫུན་དང་ཕྲ་མ་ཚིག་རྩུབ་འཁྱལ་བ་སྨྲ། ། བརྣབ་སེམས་གནོད་སེམས་ལོག་ལྟའི་མུན་པ་འཛིན། ། མི་དགེའི་རྩ་བ་དེ་ནི་བཏུང་མི་བྱ། ། གང་ཞིག་འཐུང་ན་ཚུལ་ཁྲིམས་ཏིང་འཛིན་དང་། ། ཤེས་རབ་ལྟ་བ་འཚོ་བ་ཆོ་ག་དང་། ། དྲན་པ་ཤེས་བཞིན་དད་པ་བརྩོན་འགྲུས་ཉམས། ། དགེ་ཆོས་ཆུད་ཟོན་དེ་ནི་བཏུང་མི་བྱ། ། དེ་འཐུང་སྡིག་སྤྱོད་རྣམས་ནི་ལུས་ཞིག་ནས། ། རབ་ཏུ་བཟོད་དཀའི་སེམས་ཅན་དམྱལ་བར་ལྟུང་། ། ཡི་དྭགས་དུད་འགྲོ་རྣམས་དང་སྤྱོན་པར་འགྱུར། །
སྡུག་བསྔལ་རྩ་བ་དེ་ནི་བཏུང་མི་བྱ། ། ཐུབ་པས་དགའ་བ་ཅན་གྱི་མདོ་ལས་ནི། ། མྱོས་འགྱུར་ཉེས་97པ་སུམ་ཅུ་སོ་ལྔ་གསུངས། ། དེ་ཕྱིར་བུ་ཁྱོད་བདག་ལ་ཕན་འདོད་ན། ། ཉེས་ཀུན་རྩ་བ་དེ་ནི་བཏུང་མི་བྱ། ། ཆང་དགའ་དགོས་པ་ཐམས་ཅད་ལ། ། རྟག་ཏུ་བག་མེད་སྤྱོད་པར་འགྱུར། ། མཁས་པ་རྣམས་ཀྱིས་སྨད་འགྱུར་ཞིང་། ། དཀར་པོའི་ཆོས་རྣམས་འགྲིབ་པར་འགྱུར། ། ཉེས་ཀུན་རྩ་བ་བག་མེད་གནས། །
འདི་དང་གཞན་དུ་རྣམ་པར་རྨོངས། ། དེ་བས་སྐྱེ་བོ་ཆེན་པོ་ཁྱོད། ། ཆང་ལ་དགའ་བ་རྟག་ཏུ་སྤོངས། ། གསུངས། རྒྱལ་སྲས་ཐོགས་མེད་ཀྱིས། སྡིག་སྡུག་གཏམ་ངན་དུག་ཤིང་བསྐྱེད་པའི་རླན། ། ཐོས་བསམ་བསྒོམ་པའི་སྨན་ཤིང་སྲེག་པའི་མེ། ། དྲན་ལྡན་མྱོས་པར་བྱེད་པའི་མི་ཟད་གདོན། ། མྱོས་འགྱུར་ཀུན་ཏུ་སྤོངས་ཤིག་ཤེས་རབ་གྲུབ། ། གསུངས།
དཔེ་ཆོས་རིན་ཆེན་སྤུངས་པ་ལས། ཆང་ལ་ཡང་ཚ་སིངས་དང་། བསྐོལ་མ་ལ་སོགས་པ་དང། ཆང་གི་སྲེད་པ་ཅན་རྣམས་ལ་དྲང་དོན་དུ་གནང་བ་སྐད་དུ་གསུངས་པ་ཡིན་གྱི། དོན་ལ་འདུལ་བ་ལུང་ཐམས་ཅད་ནས་ཆང་བཏུང་དུ་མ་གནང་། དེར་མ་ཟད་དེ། གསང་སྔགས་ཀུན་ནས་ཀྱང་ཆང་བསྟེན་པའི་རྗེས་སུ་བཤད་ཀྱང་། བདེ་མཆོག་གི་རྒྱུད་བདུད་རྩི་ཆང་གི་ལེའུ་ནས། བདུད་རྩི་མྱང་བ་ཙམ་མ་ཡིན་པ། ཐ་མལ་གྱེ་སྲེད་པས་ཆང་འཐུང་བ་ལ་ཉེས་དམིགས་དཔག་ཏུ་མེད་པ་་་་་་་་་་བཤད་ནས་ཡོད་པར་འདུག
སྔོན་ཇོ་བོ་བོད་ན་བཞུགས་ཙ་ན། 98ཇོ་བོའི་ཞལ་ནས། རྩ་བའི་སྡེ་བཞི་གང་ན་ཡོད་པ་ན། སངས་རྒྱས་ཀྱི་བསྟན་པ་གནས་པ་ཡིན་པས། བོད་དུ་རྩ་བའི་སྡེ་བཞི་འཛུགས། ཕལ་ཆེན་པའི་མཁན་པོ་ངས་བྱ་གསུངས། གཉིས་པོ་རྒྱ་གར་ནས་སྤྱན་དྲོངས་གསུངས་པ་ལ། ཕྱིས་བསླབ་པའི་སློབ་དཔོན་ཞུས་ཀྱང་མ་གནང་སྟེ། ཁྱེད་བོད་ཆང་འཐུང་སྟེ་འཆི། དེ་ཙམ་གྱིས་དམྱལ་བར་འགྲོ།
ཁོ་བོ་ནི། མི་དོན་མེད་དུ་དམྱལ་བར་བསྐྱུར་བའི་གལ་མ་མཆིས་གསུངས་སྐད། གཏེར་སྟོན་སྟོབས་ལྡན་རྡོ་རྗེའི་ཞལ་ནས། ཆང་གིས་མྱོས་ནས་དགེ་སློང་སྡོམ་པ་ཤོར། ། ཁྱེམ་བདག་ཁྲེལ་ཤོར་ལུས་མི་ཐུབ་པ་དང་། ། ཨ་ཎི་བཙུན་མས་བྱེ་བྱས་བྱེ་ཕྲུག་འདོན། ། དངོས་སུ་ངོ་ཚའི་བཅིངས་པས་ལྐོག་ཏུ་བསད། ། མི་དགེ་མཚམས་མེད་མི་རུང་ལས་བསོགས་ཚེ། ། ཁྱེམ་གྱི་བདག་མོ་ཨ་ཎི་བཙུན་མ་རྣམས། ། སེར་མོ་ཆང་ལ་ཧབ་འཐུང་མ་བྱེད་ཅིག །
ཁྱད་པར་འདུལ་ཁྲིམས་བསྲུང་བའི་དགེ་སློང་ལ། ། སྟོན་པས་ཆང་ནི་རྩ་བཀག་མཛད་པ་དང་། ། གལ་ཏེ་དགེ་སློང་གང་ཞིག་ཆང་འཐུང་ན། ། དེ་ནི་ང་ཡི་དགེ་སློང་མ་ཡིན་ཞིང་། ། ང་ཡང་དེ་ཡི་སྟོན་པ་མ་ཡིན་ནོ། ། ཞེས་གསུངས་གསང་སྔགས་རྣལ་འབྱོར་པ་རྣམས་ཀྱང་། ། ཐབས་ཤེས་རྫས་དང་དམ་རྫས་དག་གི་ཕྱིར། ། བག་ཡོད་བསྟེན་ལས་བག་མེད་གྱུར་པའི་ལས། ། བག་མེད་འདོད་སྲེད་གཞན་དབང་ཆང་གིས་99མྱོས། ། དོན་ལས་ཉམས་ཤིང་སླར་ཡང་ངན་སོང་ལྟུང་། །
ཞེས་དང་། རྣལ་འབྱོར་གང་ཞིག་ཆང་གིས་མྱོས། ། ངུ་འབོད་དམྱལ་བར་འཚོད་པར་བྱེད། ། ཅེས་གསུངས་པས། ལྟ་བ་དགོངས་པ་ནུས་པ་དང་ལྡན་པ་མ་ལགས་པ། བག་མེད་སྤྱོ་ཐབས་མྱོས་བྱེད་སྤོང་བར་ཞུ། འོ་ན་སྔོན་གྱི་གྲུབ་དབང་རྣམས་ཀྱིས་ཆང་མང་དུ་བཞེས་པ་དཔེར་ན། ཨོ་རྒྱན་ཆེན་པོ་དང་། ཊོམ་སྙི་པ། བིརླུབ།
གཙང་སྤྱོན་པ། འབྲུག་སྨྱོན་པ་སོགས་རྒྱ་བོད་ཀྱི་གྲུབ་བརྙེས་རྣམས་ཀྱི་རྣམ་ཐར་འགྲན་ན། ཇི་ལྟར་སྟག་གིས་མཆོངས་པའི་སར། ། ཝ་ཡིས་མཆོངས་ན་སྐེ་ཚུགས་ཕུད། ། ཅེས་པ་ལྟར་འགྱུར། གསུངས། སློབ་དཔོན་ཀླུ་སྒྲུབ་ཀྱིས། ཆང་གིས་འཇིག་རྟེན་བརྙས་འགྱུར་ཞིང་། ། དོན་ཡལ་ནོར་ཡང་ཟད་པར་འགྱུར། ། རྨོངས་པས་བྱ་བ་མ་ཡིན་བྱེད། །
དེ་བས་ཆང་ནི་རྟག་ཏུ་སྤོངས། ། ཞེས་དང་། ཇོ་བོ་བཀའ་གདམས་པས། ཆང་ནི་ཉེས་པ་ཀུན་གྱེ་རྩ་བ་ཡིན། ། རྩྭ་མཆོག་ཟིལ་བ་ཙམ་ཡང་བཏུང་མི་བྱ། ། གསུངས། ཡན་ལག་བརྒྱད་པའི་རྒྱུད་ལས། ར་རོ་དང་པོ་བག་མེད་གནས་ལ་གནས། ། རྣམ་རྟོག་ངན་བཅོམ་བདེ་བ་ཡིན་སྙམ་སེམས། ། ར་རོ་གཉིས་པ་གླང་ཆེན་སྤྱོན་པ་ལྟར། །
ཁ་ན་མ་ཐོ་ཚུལ་ཁྲིམས་འཆལ་བའི་གནས། ། ར་རོ་ཐ་མ་སེམས་མེད་རོ་ལྟར་ཉལ། ། གང་ཡང་མི་ཤེས་མུན་པའི་གནས་སུ་འགྱུར། ། ཞེས་དང་། སྙན་རྒྱུད་100རྡོ་རྗེ་ཚིག་རྐང་ལས། བག་མེད་འདོད་སྲེད་གཞན་དབང་ཆང་གིས་མྱོས། ། དོན་ལས་ཉམས་ཤིང་སླར་ཡང་ངན་སོང་ལྟུང་། ། ཞེས་དང་། བདེ་མཆོག་སྡོམ་འབྱུང་ལས། ། སུ་ཞིག་ཆང་གིས་མྱོས་གྱུར་པ། །
དེ་ལ་གེགས་ནི་མང་བོ་འབྱུང་། ། སྔགས་པ་ཆང་གིས་མྱོས་གྱུར་གང་། ། ངུ་འབོད་གནས་སུ་འཚོད་པར་འགྱུར། ། གསུངས། ། གཞན་ཡང་དྲན་པ་ཉེར་བཞག་ལས། རྒྱལ་པོ་ཞིག་གིས། མགྲོན་པོ་སྐོམ་པས་གདུང་བ་འགའ་ལ་བུར་ཆང་བླུད་པས། དམྱལ་བ་ངུ་འབོད་ཆེན་པོར་སྐྱེ་བར་གསུངས། གསང་བ་རྒྱན་ཞེས་བྱ་བའི་རྒྱུད་ལས། རྫུན་གྱི་ཚིག་ནི་སྨྲ་མི་བྱ། །
ཆང་ནི་བཏུང་བར་མི་བྱའོ། ། གསུངས། བཀའ་གདམས་ཕ་ཆོས་ལས ལ་ལས་མཐུན་རྐྱེན་སྣ་རེ་ཙམ་ཚང་བས་ཆོག་སྙམ་ནས་ངོ་མཚར་ཆེ། ཁྱེད་བསོད་ནམས་ཆེན་པོ་བསོགས་ཐེག་པ་ཆེན་པོ་འདི་འདྲ་བ་མཉན་དུ་ཡོད་པ་ཟེར་ནས། སྣོད་ཅི་འདྲ་མི་བལྟ་བར། བཅུད་ཆེ་རེ་ཉེ་རེ་ལ་བླུགས་ཏེ། ད་གཟོད་བླ་མ་འབྲོམ་གྱི་རྣམ་པར་ཐར་བ་ལ་ཟེར་ནས། གསང་སྔགས་ཟབ་མོའི་ལས་སྐལ་ཚོ་མི་བྱེད་པར་ཟས་སྐལ་ཚོ་ཟ། བདུད་རྩིར་མིང་བཏགས་ནས་ཆང་བག་མེད་ཚོ་འཐུང་། ཐབས་སུ་མིང་བཏགས་ནས་ཤ་བག་མེད་དུ་སྤྱོད།
ཟ་དུས་སེམས་ཅན་གཞན་གྱིས་གོ་བ་བླངས་ནས་འཆི་བ་མ་བྱུང་བས། སྔགས་པ་རྡོ་རྗེ་འཛིན་པ་ཆེན་པོ། རང་གིས་ལག་101བདར་ཏེ། བྱང་ཆུབ་སེམས་དཔས་ཕ་མ། སྔགས་པས་ལྷ་གསོད་པ་ལགས་མོད། དེ་དུས་སུ་བ་གླང་གི་མཆོད་སྦྱིན་གྱིས་ཉེན་དུ་ཆེ་བར་གདའ། དེ་ནས་ཚོགས་འཁོར་སྐད་དུ་མིང་བཏགས་ནས། བག་མེད་མང་བོ་འདུས་ནས་བག་མེད་དུ་འཁྲབ། གྲུབ་ཐོབ་མང་པོ་བཟི་ནས་འགྱེལ། དེས་མི་འོང་རང་ཉིད་སངས་རྒྱས་གསོན་མ་ཡིན་སྐད་དུ།
སངས་རྒྱས་བདུད་རྩིས་ང་རྒྱལ་ཏེ་འཐབ། དེ་ནས་སངས་རྒྱས་རྣམས་ཀྱི་གསུང་ནི་འདི་ལྟ་སྟེ། ང་དང་། ཁྱེད་དང་། ནན་ཏར་ན་ཅི་མ་མཉམ་པ་དང་། ང་བླ་མ་ཡིན་སུ་ཅིག་པོའི་སྲས་པོ་ཡིན། སུ་ཅིག་པོའི་དབོན་པོ་ཡིན། དགོན་པ་འདི་ལ་ང་ལས་དབང་ཆེ་བ་སུ་ཡོད། ཡུལ་འདི་ན་ངས་དབང་མ་བསྐུར་བའི་མི་སུ་ཡོད། ཡོན་བདག་གི་རྩ་བ་ཡིན་རྒྱུ་ངེད་ཀྱི་ཡིན་ཟེར་ནས།
བྱེས་པ་བུ་མོ་རང་གི་སྣབས་ལུད་འཕྱིད་མི་ཤེས་པ་རེ་ལ་བླ་མ་སློབ་དཔོན་དུ་མིང་བཏགས། སྒམ་སྒོམ་ཉོན་མོངས་པ་དུ་མས་གཟིར་བ་བླང་དོར་མི་ཤེས་པ་རེས། བླ་མ་སངས་རྒྱས་སུ་ཐོས་པས། འོ་ན་ང་རང་ཡང་ཨ་ཙི་བར་འོང་ཨང་སྙམ་དུ་བསྒོམ་ནི་བཟང། སངས་རྒྱས་ཀྱི་བྱ་བ་སེམས་ཅན་གཅིག་མི་འདྲོངས་གསུངས། བཀའ་གདམས་བུ་ཆོས་ལས། སངས་རྒྱས་ཀྱིས་ཆང་ཐམས་ཅད་བཀག དེའི་རྒྱུ་མཚན་ཡང་སོ་སོར་ཐར་བ་ཐམས་ཅད་ཐར་བའི་སྡོམ་པ་དང་འབྲེལ་དུ་འོང་། བྱང་102ཆུབ་སེམས་དཔའ་ལས་དང་པོ་པ་ཚད་མེད་པ་བཞི་བསྒོམས་པ་ལས་འགལ་བ་བཞི་བསྐྱེད་དུ་འོང། དེ་དག་གི་ཡང་དགག་བྱ་ཡིན་ན་རིག་པ་འཛིན་པ་དག་ལྷའི་བསྐྱེད་རིམ་བསྒོམ་པའི་་་་་་་་་་སྐབས་སུ་རིག་པ་ཤིན་ཏུ་གསལ་དགོས་པ་ཡིན་མོད།
ཆང་མྱོས་ཆུ་ཡིན་མོད། འོན་ཏེ་ཟག་པ་མེད་པའི་བདུད་རྩིར་དངོས་སུ་སྒྱུར་ཤེས་དགོས་སོ། ། གཞན་དུ་ན་ལྷའི་སྐུ་མདོག་དུ་མ། ཕྱག་མཚན་དུ་མ། ལྷ་དཔག་ཏུ་མེད་པའི་ནང་དུ་ལྷ་དཔག་ཏུ་མེད་པ་བསྒོམས་པ་ལ་སོགས་པ། སོ་སོ་སྐྱེ་བོས་མྱོས་ཆུ་མ་འཐུང་ཡང་མི་འཆུན་གྱིས། མི་ཐུབ་པ་ལ་འཐུང་ན་ཅི་འདྲ། དེས་ན་འདིར་བདེ་བར་གཤེགས་པས་བཀག བཀག་བཞིན་དུ་འཐུང་ན་ནི། བདེ་བར་གཤེགས་པའི་བཀའ་འདས་ཀྱི་རྩ་བའི་ལྟུང་བ་འོང་།
ཆོས་རྒྱུས་ཆུང་ངུ་ལ་ལ་ན་རེ། འདུལ་བ་དང་ཉན་ཐོས་པའི་ལུགས་ལ་ཆང་བཏུང་དུ་མི་བཏུབ། ངེད་གསང་སྔགས་ཡིན་པས་འཐུང་བས་ཆོག་ཟེར་ཏེ། འོ་ན་དེ་ཙམ་དུ་ཁྱོད་ཀྱིས་རྩྭ་མཆོག་གང་ཙམ་འཐུང་ཆོག་ན། ངེད་ཀྱིས་རྩྭ་མཆོག་སྟོང་འཐུང་བས་ཆོག དེའི་རྒྱུ་མཚན་ཅི་ཡིན་ན། ཁྱེད་ཀྱིས་རྩྭ་བའི་ལྟུང་བ་ཤོར་བས་ཆོག་པ་ལ། ངེད་ཀྱིས་ཡན་ལག་གི་ལྟུང་བ་ཤོར་བས་ཅི་སྟེ་མི་ཆོག ལར་གསང་སྔགས་གཤའ་མ་ཞིག་མཛད་ན། ཀྲི་ཡའི་བསྐོར་བཞིན་དུ་མཛད་ན་ངོ་མཚར་ཆེ།
གསུངས། བླ་མ་ཞང་103རིན་པོ་ཆེའི་ཞལ་ནས། ཆང་ནི་ཉེས་པ་ཀུན་གྱི་གཞི། ། མདོ་སྡེ་ཐམས་ཅད་ཀུན་ནས་བཀག ། རྡོ་རྗེ་རྩེ་མོ་ལས་ཀྱང་བཀག ། རྒྱུད་སྡེ་གཞན་དང་གཞན་ལས་ཀྱང་། ། སློབ་མ་དབང་བསྐུར་ནོད་པའི་ཚེ། ། ཉེས་པ་ཀུན་གྱི་རྩ་བ་སྟེ། ། ཆང་ནི་རབ་ཏུ་སྒོངས་ཞེས་གསུངས། ། སྤྱིར་ནི་ཉེས་ལྟུང་གཞི་མ་ཆང་། །
སྒོས་སུ་བརྩོན་འགྲུས་བར་ཆོད་དང་། ། ལེ་ལོ་སྙོམས་ལས་བག་མེད་ཀྱིས། ། དགེ་ཚོགས་ཡོན་ཏན་འཕྲོག་པའི་བདུད། ། རྣལ་འབྱོར་པ་ཡིས་མ་སྤངས་ན། ། ཕྱག་སོགས་ཡན་ལག་བདུན་པ་དང་། ། འཕྲལ་གྱི་ཡི་དམ་གཅོག་པར་བྱེད། ། དོ་ནུབ་ར་རོ་བག་མེད་པས། ། སང་ནས་འབད་པ་བྱ་ཡིས་ཟེར། ། སང་ཡང་བདུད་ཀྱིས་ཆང་བླུད་པས། ། ཡང་འབྱམས་ཡང་འབྱམས་ཆང་ལ་འབྱམས། །
དགེ་སྦྱོར་གཙང་མ་ཅི་མ་ཚང་། ། བག་མེད་ཁྱིམ་སུན་འབྱིན་ལ་སོགས། ། ལུས་ངག་ཡིད་གསུམ་མ་བསྡམས་པས། ། མི་དགེ་བཅུ་ལ་སོགས་པ་ཡི། ། བཀག་པ་ཐམས་ཅད་འཇོལ་ཉོག་སྤྱོད། ། དེ་སོགས་ཆང་གི་ཉེས་དམིགས་རྣམས། ། ལྷག་པའི་བསམ་པས་བསྐུལ་བ་ཡི། ། མདོ་སོགས་བཤད་པར་གཟིགས་ལ་སྤོངས། ། ཅིས་ཀྱང་སྤོངས་པར་མ་གྱུར་ནའང་། ། དམན་ས་ཟུངས་ལ་རན་པར་འཐུང་། །
གསུངས། མཁྱེན་བརྩེ་རིན་པོ་ཆེས། ཆང་གིས་བཟི་བའི་ནུས་པ་ཟིལ་གྱིས་གནོན་ཐུབ་པ། རྒྱལ་དབང་མཚོ་སྐྱེས་རྡོ་རྗེ་དང་། གྲུབ་ཆེན་104བིརླུབ་སོགས་ཀྱི་རྣམ་པར་ཐར་བ་དང་སྤྱོད་ཡུལ་ཡིན་པ་མ་་་་་་་་་གཏོགས། གསང་སྔགས་མོས་པས་སྤྱོད་པའི་གང་ཟག་ལམ་ཞུགས་པ་རྣམས་ཀྱིས་བཏུང་བར་མ་གསུངས་ཏེ། རྒྱུད་ལས། སུ་ཞིག་ཆང་གིས་མྱོས་གྱུར་པ། ། དེ་ལ་གེགས་ནི་མང་པོ་འབྱུང་། ། སྔགས་པ་ཆང་གིས་མྱོས་གྱུར་གང་། །
ངུ་འབོད་གནས་སུ་འཚོད་པར་འགྱུར། ། ཞེས་གསུངས་པས། དེང་སང་གི་བླ་མ་གྲུབ་ཐོབ་ཏུ་རློམ་པ་རྣམས་ཆང་གིས་བཟི་ཐུབ་པ་འདུག་གམ་མི་འདུག མི་འདུག་ན་གོ་བཅད། འདུག་ན་རྒྱུན་ཏུ་རྟོགས་པ་ལ་མཉམ་རྗེས་མེད་པའི་གདེང་ཡོད་ཀྱང་། ཆང་གིས་བཟི་བ་དང་སྨྱོན་པ་ལ་ཁྱད་པར་མེད། སྨྱོན་པ་དང་དུས་མཚུངས་པར་ཐུགས་དམ་དང་སྒོམ་གྱི་དྲན་པའི་ཚུགས་ཁ་ཤོར་བ་ལྟ་ཅི། འདུ་ཤེས་མ་འཁྲུལ་བ་ཙམ་ཡང་མེད་གསུངས། སྔོན་རྗེ་ཕག་མོ་གྲུ་བའི་ཞབས་ཤིན་ཏུ་བསྙུངས་པས། སྔགས་མཁན་ཞིག་ན་རེ།
ཆང་གི་ཉིང་ཁུ་གསོལ་ཞལ་གང་ཙམ་གསོལ་བ་བྱུང་ན་སྐུ་ཁམས་འདི་བཟང་ནས་འོང་ཞུས་པས། ཁོང་གི་ཞལ་ནས་ཨ་རྫི་རྫི། ཆང་གི་རྣམ་པར་སྨིན་པ་ནི་ཤིན་ཏུ་འཇིགས་གསུངས་ནས། སྐུ་སྲོག་གི་ཕྱིར་དུ་ཡང་ཆང་ཕོར་བ་གང་ཙམ་ཡང་མ་གསོལ་ན། གཞན་རང་དགར་འཐུང་བ་སྨོས་ཅི་དགོས།

དེས་ན་ཁོང་ལས་ཐེག་པ་ཆེན་བོའི་གསང་སྔགས་ལ་མཁས་པ་སྔར་སུ་མ་བྱོན་ཏེ། ང་105གསང་སྔགས་པ་ཡིན་ཞེས་ཆང་མ་གསོལ་འདུག་པས། དེང་སང་ང་གསང་སྔགས་པ་ཡིན་ཟེར་ནས། ཆང་ལ་བག་མེད་དུ་སྤྱོད་པ་འདི་ནི་རང་ཉིད་འཕུང་བའི་རྒྱུ་ཡིན་པས། རང་ལེགས་སུ་འདོད་པ་རྣམས་ཀྱིས་དང་པོ་བཀའ་བརྒྱུད་པའི་རྣམ་ཐར་ལྟར་་་་ཉེས་སྐྱོན་ཐམས་ཅད་ཀྱི་རྩ་བ་མྱོས་འགྱུར་གྱི་ཆང་སྤངས་པར་་་་་་་བྱའོ། ། མཁས་གྲུབ་རྗེས་མཛད་པའི་སྡོམ་གསུམ་རྣམ་བཤད་ལས། ཆང་ནི་ནད་པ་ལ་ཡང་སྲོག་གི་ཕྱིར་ཡང་གནང་བའི་སྐབས་མེད་དོ། ། དེ་ཡང་རབ་བྱུང་གཅིག་པུ་མ་ཡིན་གྱི། ཆོས་འདི་པའི་བསླབ་པ་བླངས་པ་ཁྱིམ་པ་ཡན་ཆད་ཀྱིས། ནད་གསོ་བའི་ཕྱིར་ཡང་རྩྭ་ཀུ་ཤའི་རྩེ་མོ་ཆང་ལ་ཉུགས་པ་ཁར་བཅུག་སྟེ་རོ་མྱང་བ་ཙམ་ཡང་མི་རུང་ན། ཧུབ་གཅིག་གམ་གཉིས་སུ་ལོངས་པ་ལྟ་ཅི་སྨོས།
དེ་ལྟར་ཡང་མདོ་རྩ་ལས། ནད་པས་ཆང་ནི་རྩྭ་མཆོག་གིས་ཀྱང་མི་བཏུང་ངོ་། ། དགེ་བསྙེན་ཡན་ཆད་ཐམས་ཅད་ཀྱིས་མི་བླུད་དོ། ། ཞེས་པའི་རྒྱ་ཆེར་འགྲེལ་བ་ལས། ནད་པས་ཆང་ནི་རྩྭ་མཆོག་གིས་ཀྱང་མི་བཏུང་ངོ་། ། ཞེས་བྱ་བ་ནི། བཅས་པའི་ཁ་ན་མ་ཐོ་བ་དང་བཅས་པ་ཐམས་ཅད་ནད་པའི་ཡུལ་ལ་རྗེས་སུ་གནང་བ་དེའི་དམིགས་ཀྱིས་བསལ་བ་ཡིན་ཏེ། ཇི་ལྟར་བཅོམ་ལྡན་འདས་ཀྱིས་ཤཱཀྱ་ན་བར་གྱུར་པ་དག་ལ་དེ་ཉིད་མ་གནང་་་་་བར་གསུངས་པ་ཡིན་ནོ། ། དེ་ཡང་དགེ་སློང་དག་གང་ལ་སྟོན་པ་106ཞེས་ཟེར་བ་ཁྱེད་ཅག་གིས་ཆང་ཐ་ན་རྩྭ་མཆོག་གིས་ཀྱང་མི་བླུད་མི་བཏུང་ངོ་ཞེས་གསུངས་པ་ཡིན་ནོ། ། དགེ་བསྙེན་ཡན་ཆད་ཐམས་ཅད་ཀྱིས་མི་བླུད་དོ་ཞེས་བྱ་བ་ནི།
དགེ་བསྙེན་གྱི་མཐའ་ཡན་ཆད། ཆོས་འདི་ལ་བསླབ་པ་བླང་བ་ཐམས་ཅད་ཀྱིས་ཀྱང་ཆང་བླུད་པར་མི་བྱའོ། ། འདིར་བ། ཞུང་ནི། དགེ་བསྙེན་གྱིས་མི་བྱ་བའི་ལས་དྲུག་སྟེ། སེམས་ཅན་བཙོངས་པ་དང་། མཚོན་ཆ་བཙོངས་པ་དང་། ཆང་བཙོངས་པ་དང་། དུག་བཙོངས་པ་དང་། རྒྱ་སྐྱེགས་ཀྱི་ལས་དང་།
ཏིལ་བཙིར་བའི་ལས་སོ། ། ཞེས་གསུངས་པ་ཡིན་ནོ། ། རང་བཞིན་གྱེ་ཁ་ན་མ་ཐོ་བ་དང་བཅས་པ་ལས་གཞན་ཐམས་ཅད་ལ་གསོ་བའི་དོན་ཉིད་མ་གཏོགས་སོ་ཞེས་བྱ་བའི་ལྷག་མའོ་ཞེས་བྱ་བ་ནི། བཅས་པའི་ཁ་ན་མ་ཐོ་བ་དང་བཅས་པ་ཐམས་ཅད་བཀག་པ་ལ་གསོ་བའི་དོན་ཉིད་དུ་ནི། མ་གཏོགས་ཏེ། དགག་པ་མེད་དོ་ཞེས་གསུངས་པ་དེའི་ལྷག་མ་ནི། མྱོས་པར་འགྱུར་བའི་བཏུང་བ་བཀག་པ་ཡིན་ཏེ། འདི་ནི་གསོ་བའི་དོན་དུ་ཡང་བཀག་པར་ཤེས་པར་བྱའོ། ། ནད་གསོ་བའི་དོན་ཉིད་དུ་བཅས་པའི་ཁ་ན་མ་ཐོ་བ་དང་བཅས་པ་ལྷག་་་་པར་སྤྱོད་པ་ལ་ནི་ལྟུང་བ་མེད་དོ། ། དཔེར་ན་ཤ་བསྔོས་པར་ཤེས་ན་བཟའ་བར་མི་བྱའོ། །
ཞེས་བྱ་བ་ལ་སོགས་པ་བཅས་པའི་ཁ་ན་མ་ཐོ་བ་དང་བཅས་པ་ཐམས་ཅད་གསོ་བའི་དོན་ཉིད་དུ་མ་་་་107གཏོགས་སོ་ཞེས་བསྟན་པའི་ལྷག་མ་དམིགས་ཀྱིས་བསལ་བ་ནི། མྱོས་པར་འགྱུར་བའི་བཏུང་བ་མ་གཏོགས་སོ་ཞེས་བྱ་བ་འདི་་་་་་ཡིན་ཏེ། སྡིག་པ་ཐམས་ཅད་ཀྱི་སྒོར་གྱུར་པ་ཡིན་པའི་ཕྱིར་དེ་ལ་དམིགས་ཀྱིས་བསལ་བ་མེད་དོ། ། ཞེས་གསུངས་སོ། ། དེ་ལྟར་ན་ནད་གསོ་བའི་དོན་དུ་རང་ལ་དམིགས་པའི་ཤ་བཟའ་བ་་་་་་་་་སོགས་ཁ་ན་མ་ཐོ་བ་ཐམས་ཅད་གནང་བ་དམིགས་བསལ་ཡིན་ཀྱང་། ཆང་ནི་ནད་གསོ་བའི་དོན་དུ་ཡང་གནང་བའི་དམིགས་བསལ་མེད་དོ་ཞེས་གསལ་བར་བཤད་པས། ཤ་རང་བཞིན་གྱི་ཁ་ན་མ་ཐོ་བ་ཡིན་པ་དང་། ཆང་བག་མེད་དུ་འཐུང་བ་ལ་སྐྱོན་དུ་མི་བརྩི་བ་སོགས་ལོག་པའི་ཆོས་ལུགས་དུ་མས་སྡིག་པ་ཐམས་་་་་་ཅད་ཀྱི་སྒོར་གསུངས་པའི་ཉེས་པ་རྒྱས་པར་བྱེད་དོ། ། དེའི་ཕྱིར་མདོ་དང་བསྟན་བཅོས་ཐེག་པ་ཆེ་ཆུང་གི་སྡེ་སྣོད་མཐའ་དག་་་་་་ནས། མཐའ་གཅིག་ཏུ་ཆང་ལ་ཉེས་པ་ཐམས་ཅད་ཀྱི་སྒོར་གྱུར་པའི་དགག་པ་རྒྱ་ཆེར་ཡང་དང་ཡང་དུ་ལན་ཅིག་མ་ཡིན་པར་་་་་གསུངས་ཀྱང་།
དེ་ཉིད་ལ་འཇེམ་པ་མེད་པར་སྤྱོད་པ་ལ་སྐྱོན་དུ་མི་བྱེད་པ་ནི། སངས་རྒྱས་ཀྱི་བསྟན་པ་འཇིག་པར་བྱེད་པའི་རྒྱུ་གཞན་གང་ལས་ཀྱང་སྟོབས་ཆེས་ཆེ་བ་ཡིན་ལ། དེ་ཡང་བཅས་པ་དང་འགལ་བའི་ཉེས་པ་གཞན་གང་ཡིན་ཀྱང་དེ་དག་ལ་སྤྱད་པས་ཉེས་པ་ཐམས་ཅད་ཀྱི་སྒོར་འགྱུར་ཚུལ་ཆང་འཐུང་བ་དང་108མཚུངས་པ་གཅིག་ཀྱང་མེད་པས། དེའི་ཕྱིར་བསྟན་པ་ལ་གནོད་པས་ཆང་བསྟེན་པ་དང་མཚུངས་པ་ཅིའང་མེད་པས། ཆང་བཅས་རྐྱང་ཡིན་ཀྱང་གནང་བའི་སྐབས་མེད་པ་ཡིན་ནོ། ། བསྟན་པ་ལ་གནོད་པའི་ཚབས་གཞན་ལས་ཆེས་ཆེ་བས་འདིའི་གཟུགས་བརྙན་ཙམ་གྱིས་ཀྱང་བསྟན་པ་ལ་གནོད་པར་མཐོང་སྟེ། རྒྱལ་པོ་གླང་དར་མས་ཀྱང་བསྟན་པ་བསྣུབས་པའི་རྟེན་འབྲེལ་དུ། ལྷ་སའི་གཙང་ཁང་གི་སྒོ་ལ་འདམ་ཞལ་བྱས་པ་ལ་རབ་བྱུང་ཆང་་་་་འཐུང་བའི་གཟུགས་བརྙན་བྲིས་ནས་བཞག་ལ། བལ་བོར་རབ་བྱུང་གིས་ཆང་བུམ་འཁྱེར་བ་གཟིགས་པས་ཐུགས་ཕྱུངས་ཏེ། ཀུན་མཁྱེན་གཉིས་པ་དབྱིག་གཉེན་ཀྱང་མྱ་ངན་ལས་འདས་ཞེས་གྲགས་སོ། །
དེ་ལྟར་ཡིན་ན་ད་ལྟ་བླ་གོས་དང་མཐང་གོས་ཆང་གི་སྒྱུགས་པས་གཡོགས་པར་བྱེད་པའི་ཁྱུ་ཆེན་པོ་དག་གིས་རྒྱལ་་་་་་་བའི་བསྟན་པ་ཉིན་རེ་བཞིན་བྲི་བར་བྱེད་པ་ལྟ་སྨོས་ཀྱང་ཅི་ཞིག་དགོས། གལ་ཏེ་དེ་ནི་ཉན་ཐོས་ཀྱི་རྣམ་གཞག་ཡིན་གྱིས། གསང་སྔགས་རྡོ་རྗེ་ཐེག་པའི་སྒོར་ཞུགས་པའི་རབ་བྱུང་རྣམས་ལ་ནི་ཅི་དགར་གནང་བ་ཡིན་པས་སྐྱོན་མེད་དོ་ཞེ་ན། དེ་ནི་རྒྱུད་སྡེ་རིན་པོ་ཆེ་དག་གི་དོན་ལ་ཕྱིན་ཅི་ལོག་ཏུ་རྟོག་པའི་ལོག་པར་རྟོག་པ་ཡིན་ཏེ། རྡོ་རྗེ་རྩེ་མོ་ལས། སྡོམ་པ་བསྒྲག་པའི་སྐབས་སུ། ཕུང་ཁྲོལ་ཀུན་གྱི་རྩ་བ་ཡི། ། ཆང་ནི་རབ་ཏུ་སྤངས་པར་བྱ། ། ཞེས་109གསུངས་ལ། དེ་ཉིད་བླ་མེད་ཀྱི་དཀྱིལ་ཆོག་ཚད་ལྡན་དུ་མར་ཡང་གསུངས་པའི་ཕྱིར་དང་།
དུས་འཁོར་ནས་ཀྱང་དངོས་སུ་དགག་པ་དམིགས་སུ་ཕུག་པ་མཛད་པའི་ཕྱིར་རོ། ། གལ་ཏེ་ཚོགས་ཀྱི་འཁོར་ལོའི་སྐབས་སུ་ཆང་མ་འཐུང་ན། དམ་ཚིག་རྫས་ནི་ཇི་བཞིན་ཉིད། ། མི་བསྟེན་པ་ནི་བཅུ་གསུམ་པ། ། ཞེས་པའི་ཉེས་པ་འབྱུང་བ་མིན་ནམ་ཞེ་ན། དེ་ལྟ་ན་དམ་རྫས་ཀྱི་གཙོ་བོ་ཤ་ལྔ་དང་བདུད་རྩི་ལྔ་ཡིན་པས། བཤང་གཅི་དང་ཁྱི་ཤ་ལ་སོགས་ཀྱང་དངོས་སུ་མ་བསྟེན་ན་དམ་ཚིག་ལས་འདས་པའི་ཉེས་པར་འགྱུར་རོ། ། གལ་ཏེ་དེ་དག་ནི། ཟས་གཞན་ལ་ཤ་ལྔ་དང་བདུད་རྩི་ལྔར་བསྒོམས་ནས་བྱིན་གྱིས་བརླབས་པ་དང་། བདུད་རྩི་རིལ་བུ་བཏབ་ནས་ལོངས་སྤྱད་པ་ཙམ་གྱིས་ཆོག་གོ་སྙམ་ན།
འོ་ན་ཆང་ལ་ཡང་ཚུལ་དེ་ཉིད་ཅིའི་ཕྱིར་མི་མཚུངས་ཏེ། དམ་ཚིག་གི་རྫས་སུ་མཚུངས་པ་ལ་བཤང་གཅི་ཕོར་བ་གང་བ་ལོངས་སྤྱོད་མི་དགོས་པར་བསྒོམས་པའམ་བདུད་རྩི་རིལ་བུ་ཙམ་གྱི་ཆོག་ལ། ཆང་ལྕེ་ལ་རེག་པ་ཙམ་གྱིས་མི་ཆོག་པར་མྱོས་པར་འགྱུར་གྱི་བར་དུ་འཐུང་དགོས་པར་སྨྲ་བ་ནི། བླུན་པོ་རང་གི་འདོད་པས་སངས་རྒྱས་ཀྱི་བསྟན་པ་བཤིག་པའི་བདུད་ཚིག་ཡིན་པར་གདོན་མི་ཟའོ། ། གལ་ཏེ་བརྟག་པ་གཉིས་ལས། དེ་ལ་ག་བུར་རྒྱུ་ཡི་ཕྱིར། ། ཤ་ནི་རབ་ཏུ་བཟའ་བར་བྱ། ཁྱད་པར་དུ་ཡང་ཆང་ཉིད་110དོ། ། ཞེས་གསུངས་པ་མ་ཡིན་ནམ་ཞེ་ན། དེ་ནི་སྔགས་པ་བདེ་བ་ ་ཆེན་པོའི་ཡེ་ཤེས་གོང་ནས་གོང་དུ་རྒྱས་པར་འདོད་པས་བསྟན་པ་ལ་གནོད་པའི་དགག་བྱ་མེད་ཅིང་།
བདེ་བའི་རྟེན་ཀུན་ཏ་ལྟ་བུའི་ཁམས་རྒྱས་པར་གྱུར་པ་ལ་བརྟེན་ནས་བདེ་ཆེན་གྱི་ཡེ་ཤེས་རྒྱས་པར་བྱེད་ནུས་པའི་དགོས་པ་ཁྱད་པར་ཅན་དང་ལྡན་པའི་གང་ཟག་ཁྱད་པར་བའི་དབང་དུ་བྱས་པ་ཡིན་གྱི། བདེ་ཆེན་གྱི་ཡེ་ཤེས་བསྐྱེད་པའི་ཕྱོགས་ནའང་མེད་ཀྱང་སྲེད་པས་འཇུག་པའི་སྔགས་པ་རབ་བྱུང་གི་རྟགས་ཅན་རྣམས་ཀྱིས་མྱོས་པར་གྱུར་་་་་་་པའི་བཏུང་བ་མངོན་གྱུར་དུ་སྤྱོད་པ་ལ་ནི། བསྟན་པ་ལ་གནོད་པའི་དགག་བྱ་ཆེས་ཆེ་བ་ཡིན་ནོ། ། རྒྱ་གར་གྱི་གྲུབ་ཆེན་དངོས་སུ་ཆང་བསྟེན་པ་དག་ནི། དངོས་ཀྱི་རིག་མ་བསྟེན་པ་ལ་ཉེས་པ་འབྱུང་བའི་གནས་སྐབས་དག་ལས་ཀྱང་རིང་དུ་འདས་ནས། ཐ་མལ་གྱིས་སྣང་ཞེན་མཉམ་རྗེས་ཐམས་ཅད་དུ་རིམ་གཉིས་ཀྱི་ཏིང་ངེ་འཛིན་གྱིས་ཟིལ་གྱིས་གནོན་ནུས་པ་སྤྱོད་པ་སྤྱད་རན་པ་དག་དང་སྤྱད་ཟིན་པ་དག་་་་་གིས། རབ་བྱུང་གི་རྟགས་སྤངས་ཏེ། རྣལ་འབྱོར་པའི་གཟུགས་ཀྱིས་དངོས་སུ་ཆང་དང་རིག་མ་བསྟེན་ཅིང་། དེ་འདྲ་བ་ལ་མ་དད་པ་ཐམས་ཅད་ཛུ་འཕྲུལ་གྱི་སྟོབས་ཀྱིས་དངོས་སུ་འདུལ་་་་་་་བར་བྱེད་ནུས་པ་དག་གིས་ཀུན་སྤྱོད་ཡིན་གྱི། ད་ལྟ་ཆགས་སྡང་111མངོན་གྱུར་མགོ་མ་ནོན་པར་ཡོད་ཅིང་།
ཐ་མལ་སྣང་ཞེན་ཐ་མལ་བ་དག་དང་ཁྱད་པར་མེད་པར་ཡོད་བཞིན་དུ་གྲུབ་ཆེན་་་་་་དག་གི་ཀུན་སྤྱོད་ལྟར་འཆོས་པ་ནི། མི་ཟད་པའི་ཛུན་ཆེན་པོས་འཇིག་རྟེན་བསླུ་ཞིང་བསྟན་པ་ཉམས་པར་བྱེད་པའི་སྒོ་ནས་་་་་་་འཇིག་རྟེན་ཕ་རོལ་བཏང་བའི་ཆོས་ལོག་ཡིན་པར་ཤེས་པར་་་་་་་་་བྱའོ། ། ཞེས་གསུངས་པ་རྣམས་ཡིད་ཆེས་ཚད་མར་བཟུང་ནས། རང་དང་རང་གི་སློབ་མ་ཡོན་བདག་རྣམས་ཀྱི་གཙོ་བྱས་ཆོས་པ་འཇིག་རྟེན་པ་ཐམས་ཅད་ཀྱིས་སྨྱོ་ཆུ་དུག་ཆུ་བརླག་ཆུ་འཕུང་ཆུ་མྱོས་འགྱུར་གྱི་ཆང་འདི་དུག་བཞིན་དུ་བལྟས་ནས་རྒྱང་རིང་དུ་དོར་བར་བྱའོ། ། དེ་ལྟར་བྱེད་ནུས་པར་སྤྱི་བོའི་བླ་མ་ཐུབ་པའི་དབང་པོའི་བྱེན་གྱིས་བརླབ་ཏུ་གསོལ། ། ཞེས་བདུད་རྩི་འབེབས་སྦྱངས་བྱའོ། ། ་ སྤྲས་པ། ཤེས་བྱའི་ཆོས་རྣམས་ཕྱག་མཐིལ་སྐྱུ་རུ་ར། ། རློན་པ་བཞག་ནས་གཟིགས་ལྟར་ས་ལེར་མཁྱེན། ། ཞལ་ནས་བདེན་པ་མ་གཏོགས་ཛུན་མི་གསུང་། །
སངས་རྒྱས་ཐུགས་རྗེ་ཅན་ལ་གསོལ་བ་འདེབས། ། ཁྱེད་ཀྱི་སྐུ་གསུང་ཐུགས་ཀྱི་བྱེན་རླབས་ཀྱིས། ། ཚེ་འདིར་ཆོས་ཤོར་དོན་ཡལ་ནོར་ཡང་ཟད། ། ཕྱི་མར་དམྱལ་བ་ངུ་འབོད་སྐྱེ་བའི་རྒྱུ། ། ཆང་གི་འདོད་སྲེད་ཞི་བར་བྱིན་གྱིས་རློབས། ། ཉེས་པའི་རྩ་བ་སྨྱོ་ཆུ་ཆང་འཐུང་ན། ། ཤི་ནས་112དམྱལ་བ་ངུ་འབོད་གནས་སུ་སྐྱེ། ། རབ་བྱུང་སྡོམ་པ་ཅན་ལ་ཆང་བླུད་ན། ། ཤི་ན་དམྱལ་བ་རབ་གདུང་ཆེན་པོར་སྐྱེ། ། དགེ་སློང་གསོ་སྦྱོང་བླངས་ལ་ཆང་བླུད་ན། །
ཤི་ན་དམྱལ་བ་སྒྲ་འབྱིན་ཆེན་པོར་སྐྱེ། ། དགེ་བསྙེན་རྣམས་ལ་མྱོས་ཆང་འཐུང་བཅུག་ན། ། ཤི་ན་དམྱལ་བ་སྐྲ་མེ་འབར་བར་སྐྱེ། ། ཆང་ལ་ཆུ་མང་བླུགས་ནས་བཙོངས་པ་ན། ། ཤི་ན་དམྱལ་མེའི་ཕྱེ་མ་སྲིན་བུར་སྐྱེ། ། གཅན་གཟན་བྱ་ལ་ཆང་བླུད་བསད་གྱུར་ན། ། དམྱལ་བ་ལྕགས་ཀྱི་གཏུན་ཤིང་འབབ་པར་སྐྱེ། ། གླང་པོ་ཆེ་ལ་ཆང་བྱིན་མི་བསད་ན། ། དམྱལ་བ་ལྕགས་ཚལ་དགོན་པར་སྐྱེ་བར་འགྱུར། ། སེམས་—ཅན་འཚོ་ཕྱིར་ཆང་གི་རིན་བྱེན་ན། །
དམྱལ་བ་རབ་རིབ་ཀུན་བསྲེགས་ཞེས་བྱར་སྐྱེ། ། ནད་པ་བུ་བཙས་ཆང་རིན་བྱེན་གྱུར་ན། ། དམྱལ་བ་གཤིན་རྗེ་མཚམས་ཀྱི་དགོན་པར་སྐྱེ། ། ཆང་མང་བླུད་ནས་མི་བསད་ནོར་འཕྲོག་ན། ། དམྱལ་བ་ཤལ་མ་ལི་ཡི་ནགས་སུ་སྐྱེ། ། འབྲོག་དགོན་སྐྱེ་བོ་མང་པོར་ཆང་བླུད་ན། ། ཤལ་མ་ལི་ཡི་དམྱལ་བ་ཆེན་པོར་སྐྱེ། ། བུད་མེད་ཡོན་ཏན་ཅན་ལ་ཆང་བླུད་ན། ། ཆུ་ཤིང་བསྲེགས་པའི་དུད་པའི་ཚལ་དུ་སྐྱེ། ། དགྲ་ཇག་ཆོམ་་རྐུན་གསོད་ཕྱིར་ཆང་བླུད་ན། །
དམྱལ་བ་མེ་མདག་དུད་པའི་ཚལ་དུ་སྐྱེ། ། ཕྱི་རོལ་པ་རྣམས་སླུ་ཕྱིར་ཆང་བླུད་ན། ། དམྱལ་བ་གློག་གི་ན་བུན་ཚལ་དུ་སྐྱེ། ། ལམ་འགྲོ་རྔོན་པ་རྣམས་ལ་113ཆང་བླུད་ན། ། དམྱལ་བ་ཀུན་ཏུ་རྟོག་བྱེད་ཅེས་པར་སྐྱེ། ། ཆང་མང་འཐུང་ནས་ལྷ་བསྒོམས་སྔགས་བཟླས་ཀྱང་། ། ཟངས་ཞུན་ཁོལ་མ་ཁར་ལྡུད་དམྱལ་བར་སྐྱེ། ། ཆང་འཐུང་མནན་བསྲེག་འཕངས་གསུམ་ལས་བྱས་ན། ། ལྷ་མ་ཡིན་གྱི་དམག་དཔོན་ཆེན་པོར་སྐྱེ། ། ཆང་འཐུང་བླ་མ་གྲོགས་ལ་གནོད་བྱས་ན། །
ཤི་མ་ཐག་ནས་རྡོ་རྗེ་དམྱལ་བར་སྐྱེ། ། ཆང་འཐུང་མི་ཚངས་སྤྱོད་ལ་ཞུགས་གྱུར་ན། ། ཤལ་མ་ལི་ཡི་སྡོང་བོར་ཡང་ཡང་འདྲུད། ། ཆང་འཐུང་གཞན་གྱི་ཟས་ནོར་རྐུས་འཕྲོག་ན། ། ཡི་དྭགས་མཚོན་ཆའི་འཁོར་ལོ་ཅན་དུ་སྐྱེ། ། ཆང་འཐུང་ཁྲེལ་དང་ངོ་ཚ་མེད་པ་དེ། ་། གླེན་ལྐུགས་དུད་འགྲོའི་ནང་དུ་ཡང་ཡང་སྐྱེ། ། ཆང་འཐུང་ཁྱི་ཡི་སྐྱེ་བ་ལྔ་བརྒྱ་ལེན། ། མི་རུ་སྐྱེས་ཀྱང་སྤྱོན་པ་སྨྱོན་མར་སྐྱེ། ། ཆང་འཐུང་ཚེ་འདིར་དོན་ཡལ་ནོར་ཡང་ཟད། །
ཚེ་ཐུང་ནད་མང་སྡུག་བསྔལ་དུ་མས་གཟིར། ། ཆང་འདི་འཐུང་ན་ལུས་སེམས་བདེ་སྙམ་པ། ། འགའ་རེས་སྨྱོས་ན་ཨེ་བཟང་སྙམ་པ་འདྲ། ། སྨྱོ་ཆུ་ཆང་འཐུང་ལམ་དོང་ནང་དུ་འགྱེལ། ། མིས་འཕྱ་རང་འཕུང་ཆང་ནག་བདུད་ཟས་ཡིན། ། དེ་ཕྱིར་མཁས་བཙུན་རྣམས་ཀྱིས་སྨད་པའི་གནས། ། ཆང་འདི་ཀུན་གྱིས་འཐུང་བར་མ་གྱུར་ཅིག ། སངས་རྒྱས་ཐུགས་རྗེ་ཅན་གྱི་བྱེན་རླབས་ཀྱིས། ། ཆང་ལ་སྲེད་པ་གཏན་ནས་མི་སྐྱེ་ཤོག ། འདིས་མཚོན་དགེ་བའི་མཐུ་114ཡིས་རང་གཞན་གྱེས། །
ཆང་སྤངས་ཆོས་ལ་རྟག་ཏུ་སྤྱོད་པར་ཤོག ། ཅེས་པའང་བར་སྐབས་ཀྱི་ཚིགས་སུ་བཅད་པའོ། ། གསུམ་པ་སྡུག་བསྔལ་ཐམས་ཅད་ཀྱི་རྩ་བ་འཇིག་རྟེན་ཁྱིམ་ཐབ་བུད་མེད་བསྟེན་པའི་ཉེས་དམིགས་བསམ་པ་ནི། བད་སའི་རྒྱལ་པོ་འཆར་བྱེད་ཀྱིས་ཞུས་པའི་མདོ་ལས། བཅོམ་ལྡན་འདས་་ལ་བད་སའི་རྒྱལ་པོ་འཆར་བྱེད་ཀྱིས་འདི་སྐད་ཅེས་གསོལ་ཏོ། ། བཅོམ་ལྡན་འདས་བདག་ནི་གཏུམ་ཞིང་གཟུ་ལུམ་ཆེ། དྲག་ཤུལ་ཅན་ལགས་པས། བདག་གིས་བུད་མེད་ཀྱི་ཚིག་གིས། སྡིག་པའི་སུག་ལས་མངོན་པར་འདུ་བགྱིས་པ་དེས། བཅོམ་ལྡན་འདས་བདག་སེམས་ཅན་དམྱལ་བར་འཆི་བར་བདག་གིས་ཡང་དག་པར་འཚལ་ན།
བཅོམ་ལྡན་འདས་བདག་ལ་ཐུགས་བརྩེ་བའི་སླད་དུ། ཅི་ནས་ཀྱང་བདག་སླན་ཆད་བུད་མེད་ཀྱི་དབང་དུ་མཆིས་ནས། སྡིག་པའི་སུག་ལས་མངོན་པར་འདུ་བགྱེད་པར་མི་འགྱུར་ཞིང་། སེམས་ཅན་དམྱལ་བར་མི་ལྟུང་བ་དང་། བུད་མེད་ཀྱི་འགྱུར་ལྡོག་རྣམས་དང་། བུད་མེད་ཀྱི་བསྟེན་པ་རྣམས་དང་། བུད་མེད་ཀྱི་ཚིག་རྣམས་དང་། བུད་མེད་ཀྱི་རྒྱུ་རྣམས་དང་། བུད་མེད་ཀྱི་གཡོ་རྣམས་དང་། བུད་མེད་ཀྱི་སྒྱུ་རྣམས་དང་།
བུད་མེད་ཀྱི་མི་བརྟན་པ་རྣམས་དང་། བུད་མེད་ཀྱི་འགྱུར་ལྡོག་རྣམས་དང་། བུད་མེད་ཀྱི་བསྟེན་པ་རྣམས་དང་། 115བུད་མེད་ཀྱི་ཚིག་རྣམས་དང་། བུད་མེད་ཀྱི་འཁྲུལ་པ་རྣམས་ཡང་དག་པར་བཤད་དུ་གསོལ། དེ་སྐད་ཅེས་གསོལ་པ་དང་། བཅོམ་ལྡན་འདས་ཀྱིས་བད་སའི་རྒྱལ་པོ་འཆར་བྱེད་ལ་འདི་་་་་་་སྐད་ཅེས་བཀའ་སྩལ་ཏོ། ། རྒྱལ་པོ་ཆེན་པོ་གནས་དེ་ལྟ་བུ་ཡོངས་སུ་ཞུས་པས་ཁྱོད་ལ་ཅི་བྱ། བཅོམ་ལྡན་འདས་ལ་བད་སའི་རྒྱལ་པོ་འཆར་བྱེད་ཀྱིས་ཡང་འདི་སྐད་ཅེས་གསོལ་ཏོ། ། བཅོམ་ལྡན་འདས་ཅི་ནས་བདག་བུད་མེད་ཀྱི་དབང་དུ་མཆིས་པར་གྱུར་ན།
བུད་མེད་ནི་མ་རུངས་མ། འཁོན་ཅན་གཏུམ་མོ་དྲག་ཤུལ་ཅན་ལགས་ཏེ། བཅོམ་ལྡན་འདས་བུད་མེད་དེ་ནི། བདག་སེམས་ཅན་དམྱལ་བར་མཆིས་པར་བགྱིད་འཚལ་བ་ལགས་པས། བཅོམ་ལྡན་འདས་ལས་དོན་དེ་ཉིད་ཉན་པར་འཚལ་ལགས་སོ། ། དེ་སྐད་ཅེས་གསོལ་པ་དང་། བཅོམ་ལྡན་འདས་ཀྱིས་བད་སའི་རྒྱལ་པོ་འཆར་བྱེད་ལ་འདི་སྐད་ཅེས་བཀའ་སྩལ་ཏོ། ། རྒྱལ་པོ་ཆེན་པོ་ཁྱོད་ཀྱིས་ཇི་རང་གི་སྐྱོན་རྣམས་ཡོངས་སུ་རྟོགས་ཤིག་་་་་་དང་། དེ་ནས་བུད་མེད་ཀྱི་སྐྱོན་རྣམས་ཡོངས་སུ་རྟོགས་པར་འགྱུར་རོ། ། དེ་སྐད་ཅེས་བཀའ་སྩལ་བ་དང་།
བཅོམ་ལྡན་འདས་ལ་བད་སའི་རྒྱལ་པོ་འཆར་བྱེད་ཀྱིས་འདི་སྐད་ཅེས་་་་་་་་་་གསོལ་ཏོ། ། བཅོམ་ལྡན་འདས་ལགས་སོ་ལགས་སོ། ། སྐྱེས་པ་སྐྱོན་ཅི་ལྟ་བུ་དག་དང་ལྡན་ན། སྐྱེས་པ་བུད་མེད་ཀྱི་དབང་དུ་116མཆིས་པར་འགྱུར་བས་སྐྱེས་པའི་སྐྱོན་རྣམས་བཅོམ་ལྡན་འདས་ཀྱིས་བདག་ལ་ཡང་དག་པར་རབ་ཏུ་བཤད་དུ་གསོལ། དེ་སྐད་ཅེས་གསོལ་བ་དང་། བཅོམ་ལྡན་འདས་ཀྱིས་བད་སའི་རྒྱལ་པོ་འཆར་བྱེད་ལ་འདི་སྐད་ཅེས་བཀའ་སྩལ་ཏོ། ། རྒྱལ་པོ་ཆེན་པོ་དེའི་ཕྱིར་ཁྱོད་ལེགས་པར་ཉོན་ལ། རབ་ཏུ་ཡིད་ལ་ཟུངས་ཤིག་དང་། ངས་ཁྱོད་ལ་བཤད་པར་བྱའོ། ། བད་སའི་རྒྱལ་པོ་འཆར་བྱེད་ཀྱིས་བཅོམ་ལྡན་འདས་དེ་བཞིན་ནོ་ཞེས་གསོལ་ཏེ།
བཅོམ་ལྡན་འདས་ཀྱི་ལྟར་མཉན་པ་དང་། བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། ། རྒྱལ་པོ་ཆེན་པོ། སྐྱེས་པ་སྐྱོན་གང་དག་དང་ལྡན་ན། སྐྱེས་པ་བུད་མེད་ཀྱི་དབང་དུ་འགྲོ་བར་འགྱུར་བས། སྒྱེས་པའི་སྐྱེས་བུའི་སྐྱོན་ནི། བཞི་བོ་འདི་དག་ཡིན་ནོ། ། བཞི་གང་ཞེ་ན། འདི་ལྟ་སྟེ། རྒྱལ་པོ་ཆེན་པོ།
འདི་ལ་སྐྱེས་པ་འདོད་པ་རྣམས་ལ་ཆགས་པར་གྱུར་ཅིང་། དེ་འདོད་པ་རྣམས་ལ་བག་མེད་པར་གྱུར་ནས། ཕྱིར་ཞིང་བུད་མེད་ལ་བལྟ་འདོད་དེ། ཚུལ་ཁྲིམས་དང་ལྡན་པ། ཡོན་ཏན་དང་ལྡན་པ། ཤེས་རབ་དང་ལྡན་པའི་དགེ་སྦྱོང་དང་། བྲམ་ཟེ་དག་ལ་བལྟ་བར་མི་འདོད་ཅིང་། དེ་ཚུལ་ཁྲིམས་དང་ལྡན་པ། ཡོན་ཏན་དང་་ལྡན་པ། ཤེས་རབ་དང་ལྡན་པའི་དགེ་སྦྱོང་དང་།
བྲམ་ཟེ་དག་མཐོང་ན་བསྙེན་པར་མི་བྱེད། བསྟེན་པར་མི་བྱེད། བསྙེན་117བཀུར་བར་མི་བྱེད་པས། དེ་ཚུལ་ཁྲིམས་དང་ལྡན་པ། ཡོན་ཏན་དང་ལྡན་པ། ཤེས་རབ་དང་དགེ་སྦྱོང་དང་། བྲམ་ཟེ་དག་གིས་ཡོངས་སུ་སྤངས་པས། དད་པ་ལས་ཡོངས་སུ་ཉམས། ཚུལ་ཁྲིམས་ལས་ཡོངས་སུ་ཉམས། གཏོང་བ་ལས་ཡོངས་སུ་ཉམས་ཤིང་།
དད་པ་དང་བྲལ་བ། ཚུལ་ཁྲིམས་འཆལ་བ། ཐོས་པ་ཉུང་བ། སེར་སྣ་ཅན་དུ་གྱུར་པ། ཡི་དྭགས་ཀྱི་ཡོན་ཏན་གྱི་ཆོས་ལ་ཀུན་ཏུ་སྤྱོད་པ། ཤེས་རབ་འཆལ་བ། རྨ་ལ་ཆགས་པ། བཙོག་པའི་སྤྱོད་ཡུལ་ཅན། བཤུལ་བར་མནན་པ་ལ་མངོན་པར་དགའ་བ། མི་གཙང་བ་ལ་དགའ་བ།
བུད་མེད་ལ་དད་པ་ཆེ་བ། ཞི་བ་ཡོངས་སུ་མི་འཚོལ་བ། ཆགས་པའི་སྤྱོད་ཡུལ་ཅན། འགྲོ་བར་བྱ་བ་མ་ཡིན་པར་སོང་བ། སྨད་རབ་འོས་པ་མི་གཙང་བའི་སྲིན་འབུ་དང་འདྲ་བ། སྙིགས་མ་ལེན་པ། འདོད་པ་ལ་བརྐམ་པ། ཁྲེལ་དང་ངོ་ཚ་བོར་བ། ལྷ་དང་མིའི་ཆོས་ལ་ཉམས་པ། ངན་པར་སྨད་པའི་འཚོ་བས་འཚོ་བ།
མཁས་པས་སྨད་པ། བྱིས་པའི་སྐྱེ་བོ་ལ་བརྟེན་པ། སྡིག་པའི་བསམ་པ་དང་ལྡན་པ། སྡིག་པའི་གྲོགས་པོ་ལ་བརྟེན་པ། སྡིག་པ་ལ་ཀུན་ཏུ་འཇུག་པ། སྡིག་པ་ལ་གཞོལ་བ། བུད་མེད་ཀྱི་ཐུལ་འོག་ཏུ་ཆུད་པ། བུད་མེད་ཀྱིས་འཁོལ་བ། བུད་མེད་ཀྱི་དབང་དུ་སོང་བ། བུད་མེད་ལ་གཞོལ་བ།
བུད་མེད་དང་གནས་པ། རྨའི་སྒོའི་སྤྱོད་ཡུལ་ཅན། རྨའི་སྒོ་118 ་ལ་བརྟེན་པ། རྨའི་སྒོ་ལ་གནས་པ། ཁ་ཆུ་དང་། སྣབས་དང་། མཆིལ་མ་དང་། ངར་སྣབས་དང་། རྣག་དང་། ཤེའུ་རུལ་དང་།
ཀླད་རྒྱས་དང་། མི་གཙང་བའི་སྤྱོད་ཡུལ་ཅན། ལུག་དང་། བ་གླང་དང་། བྱ་གག་དང་། ཁྱི་དང་། ཕག་དང་། བོང་བུའི་སྤྱོད་པ། གནོད་པའི་འཚོ་བ ཕ་མ་ལ་ཕངས་པར་མི་འཛིན་པ། དགེ་སྦྱོང་དང་།
བྲམ་ཟེ་དང་། སྦྱིན་གནས་ལ་ཕངས་པར་མི་འཛིན་པ། སངས་རྒྱས་དང་ཆོས་དང་དགེ་འདུན་ལ་དད་པ་ཡོངས་སུ་ཉམས་པ། མྱ་ངན་ལས་འདས་པ་ལས་ཡོངས་སུ་ཉམས་པ། སེམས་ཅན་དམྱལ་བ་དང་དུད་འགྲོའི་སྐྱེ་གནས་དང་། གཤིན་རྗེའི་འཇིག་རྟེན་ལ་ཞུགས་ཤིང་གཞོལ་བ། སེང་གེ་དང་ནམ་མཁའ་ལྡིང་གི་ལུས་ལ་ཡང་དག་པར་རྗེས་སུ་ཞུགས་པ། ལྕགས་ཀྱི་ཤིང་ཤལ་མ་ལི་མཐོན་པོ་དང་། མེ་མ་མུར་ལ་གཞོལ་བ། སེམས་ཅན་དམྱལ་བ་ཡང་སོས་དང་།
ཐིག་ནག་དང་། བསྡུས་འཇོམས་དང་། ངུ་འབོད་དང་། ངུ་འབོད་ཆེན་པོ་དང་། ཚ་བ་དང་། རབ་ཏུ་ཚ་བ་དང་། མནར་མེད་པའི་སེམས་ཅན་་དམྱལ་བ་ཆེན་པོར་ཞུགས་པ་ནི། བུད་མེད་ཀྱི་སྐྱོན་འདི་ལྟ་བུ་འདི་དག་ཐོས་ནས་ཀྱང་བུད་མེད་ལ་ཆགས་ཤིང་། བུད་མེད་དང་བརྟེན་པས། རྒོད་པ་དང་།
ངུ་བ་དང་། ཅ་ཅོ་འདོན་པ་དང་། བྲོ་བརྡུང་བ་དང་། གླུ་བླངས་པ་དང་། རོལ་མོ་བྱས་པ་119དག་དྲན་པར་བྱེད་ཅིང་། སྐྱོ་བ་མི་བསྐྱེད། ཡིད་འབྱུང་བར་མི་བྱེད་དོ། ། རྒྱལ་པོ་ཆེན་པོ། བྱེས་པའི་ཆོས་ལ་ཀུན་ཏུ་སྤྱོད་ཅིང་། ཀུན་ཏུ་སྤྱོད་པ་དེ་དག་དང་ལྡན་པའི་སྐྱེས་བུ་ནི།
ངན་སོང་རྣམས་སུ་སྐྱེ་བར་འགྱུར་ཏེ། རྒྱལ་པོ་ཆེན་པོ། བུད་མེད་ཀྱི་དབང་དུ་སོང་ནས་འདོད་པ་ལ་བརྟེན་ཅིང་ངན་འགྲོར་འགྲོ་་་་་་་བར་འཇུག་པ་ནི། སྐྱེས་པའི་སྐྱེས་བུའི་སྐྱོན་དང་པོ་ཡིན་ནོ། ། དེ་ནས་དེའི་ཚེ། བཅོམ་ལྡན་འདས་ཀྱིས་ཚིགས་སུ་བཅད་པ་བཀའ་སྩལ་ཏོ། ། འདོད་པ་དྲི་ང་མི་གཙང་སྨད་པར་འོས་པ་དང་། ། མི་མཐུན་འཇིགས་བྱེད་མི་རྟག་ལས་བྱུང་སྡུག་བསྔལ་བྱེད། ། དོན་མེད་འཕུང་བར་བྱེད་ཅིང་དམན་པ་ཡིན་པས་ན། ། མཁས་པ་སུ་ཞིག་འདོད་པའི་སྐོམ་ལ་བརྟེན་པར་བྱེད། །
བཙོག་པས་གང་བའི་ཆབ་ཁུང་དྲི་ང་ལྟ་བུ་དང་། ། མནན་པར་གྱུར་ཅིང་རུལ་བའི་ཁྱིམ་རྣམས་ཇི་བཞིན་དང་། ། ཤི་བ་དུར་ཁྲོད་ས་ན་ཤིན་ཏུ་སྨད་པ་ལྟར། ། དེ་བཞིན་འདོད་པ་རྣམས་ཀྱང་ཤིན་ཏུ་སྨད་པ་ཡིན། ། སྦྲང་བུ་རྨ་ཞིག་མཐོང་ནས་རྒྱུག་པ་ཇི་འདྲ་དང་། ། ཕག་ནི་ངན་སྒྱུགས་མཐོང་ནས་རྒྱུག་པ་ཇི་འདྲ་དང་། ། ཁྱི་ནི་ཤ་ཡི་དོན་དུ་བཤས་སར་འགྲོ་བ་ལྟར། ། དེ་བཞིན་མི་མཁས་བུད་མེད་དག་ལ་དགའ་བར་བྱེད། ། གྲགས་པ་མེད་ཅིང་མི་སྙན་ཡོན་ཏན་འབྲི་བ་དང་། ། དེ་ལས་ཚུལ་ཁྲིམས་མཐོ་ལ་ཉམས་པར་འགྱུར་བ་་120དང་། །
མཐོ་རིས་ཉམས་ཤིང་དམྱལ་བར་རྟག་ཏུ་ལྟུང་བས་ན། ། མཁས་པ་སུ་ཞིག་འདོད་པའི་སྐོམ་ལ་བརྟེན་པར་བྱེད། ། ཇི་ལྟར་ཧ་ལ་ཧ་ལའི་དུག་ནི་ཟོས་པ་ན། ། ལུས་དག་རྨས་ཤིང་རྨོངས་པ་སྐྱེ་བར་འགྱུར་བ་ལྟར། ། དེ་བཞིན་འདི་ན་བྱེས་པ་རྣམས་ནི་འདོད་པའི་རྒྱུས། ། རང་གི་ལུས་ཀྱི་དབྱིབས་ནི་དུག་ཏུ་མི་རིག་གོ ། ཇི་ལྟར་སྒྱུ་མ་ཤིན་ཏུ་བསླབས་པའི་མི་ཞིག་གིས། ། རྣམ་པར་འཁྲུལ་བའི་སེམས་ཅན་བརྒྱ་དག་དགའ་བྱེད་ལྟར། ། དེ་བཞིན་བྱིས་པ་བདག་ལ་བདེ་བར་འདོད་པ་རྣམས། ། འདོད་པ་དགའ་བའི་རྒྱུ་ལས་ངན་འགྲོར་རབ་ཏུ་ལྟུང་། །
ཟས་སྐོམ་སྟོན་མོ་བཟང་བོ་ཐ་དད་པ་དག་དང་། ། གླུ་བྲོ་སིལ་སྙན་བཟང་ངོ་ཐ་དད་པ་དག་གིས། ། ཁང་བ་མཆོག་ནས་བྱུང་བའི་ཆུང་མ་ལེན་པ་ནི། ། གནོད་པ་རྙེད་པ་ཡིན་ཞིང་སྡུག་བསྔལ་བསོག་པ་ཡིན། ། འདོད་པའི་དགའ་ལ་བསྐམ་པ་དག་ནི་གནོད་ཡིན་ཏེ། ། མི་གཙང་མཚོན་འདྲ་རྨོངས་གྱུར་དག་ལ་བསྔགས་པ་བརྗོད། ། འདོད་པ་དམན་པ་དག་ལ་བསྔགས་ཤིང་བསྟན་ནས་ནི། ། དམན་པ་དེ་དག་ངན་འགྲོར་རབ་ཏུ་ལྷུང་བར་འགྱུར། ། གནོད་པ་འདོད་པ་དག་གིས་ཡུལ་རྣམས་རབ་བསྔགས་ཤིང་། ། འདོད་པ་གནོད་པ་ཡིན་ལ་དགའ་བའི་བྱིས་པ་རྣམས། །
དེ་དག་དོན་མེད་འཚོ་བ་རྣམ་པར་སྤངས་ནས་ནི། ། མི་བཟད་གཡང་ས་ཆེན་པོར་121རབ་ཏུ་ལྷུང་བར་འགྱུར། ། ང་རྒྱལ་རྨོངས་པས་བཅོམ་པའི་སྐྱེ་དགུ་འདི་དག་ནི། ། རྒྱ་མཚོའི་ཕ་རོལ་མ་མཐོང་བ་ཡི་བྱ་བཞིན་དུ། ། ལྕགས་ཀྱི་མེ་ལྕེ་ལྔ་བོ་དག་ལ་ཆགས་གྱུར་ནས། ། བྱིས་པ་རྣམས་ནི་རབ་ཏུ་འབར་ཞིང་འཁྲབ་པར་འགྱུར། ། འདི་ན་བྱིས་པ་མྱོས་ཤིང་ཤིན་ཏུ་རྨོངས་པ་རྣམས། ། ཤིན་ཏུ་མི་མཐོང་སྣོད་མཆོག་ཡིན་པར་སེམས་པ་ལྟར། ། ལམ་ལ་རྣམ་པར་རྨོངས་རྣམས་འདོད་པའི་ཆེད་ཀྱི་ཕྱིར། ། རྟག་ཏུ་འདིར་གནས་འདི་ནི་གྱ་ནོམ་ཡིན་ཞེས་འཛེར། །
གང་ཕྱིར་རྣམ་པ་སྣ་ཚོགས་ལས་དག་མི་ཤེས་པས། ། འགྲོ་བ་ཐམས་ཅད་རབ་ཉམས་རྒུད་པ་ཡོད་མིན་པས། ། ཕ་དང་མ་དང་བུ་དང་བུ་མོ་དག་ལ་ནི། ། དོན་གྱིས་མཆོད་པ་མི་བྱེད་གནོད་པ་ཐོས་མ་ཡིན། ། དེ་དག་རྟག་ཏུ་བུད་མེད་འདྲིས་པས་བརྫོད་བྱེད་ཅིང་། ། དེ་འདྲའི་ལས་ཀྱི་ཚུལ་ལ་རབ་ཏུ་འཇུག་པར་བྱེད། ། དེ་དག་གཏི་མུག་དྲ་བ་སྡིག་པ་རབ་གསོག་ཅིང་། ། ངན་འགྲོར་འགྲོ་བར་འགྱུར་བའི་ལམ་ཡང་གསོག་པར་བྱེད། ། མི་རྣམས་དེ་དག་དེར་ཆགས་བདེ་བར་འདུ་ཤེས་ཤིང་། ། ཕ་དང་མ་ཡང་ཡོངས་སུ་རབ་ཏུ་སྤོང་བར་བྱེད། །
དེ་དག་མཆོད་འོས་རྣམས་ལ་མཆོད་པར་མི་བྱེད་ཅིང་། ། སྨད་པར་འོས་པའི་འདོད་པ་དག་ནི་ཚོལ་བར་བྱེད། ། ཕན་ཚུན་གདུངས་པར་འགྱུར་བ་ལ་ནི་གཞོལ་བྱེད་ཅིང་། ། རྣམ་རྟོག་མུ་ཡིས་ངེས་བཅོམ་མི་རྣམས་122ཉོན་མོངས་པ། ། བཀུར་བསྟི་ཡོངས་སུ་ཚོལ་ལ་དགའ་ཞིང་མ་འཕགས་རྣམས། ། ཆོས་མ་ཡིན་པར་འཇིག་རྟེན་རབ་ཏུ་འཛུད་པར་བྱེད། ། གཞི་དེ་ལས་ནི་མཚོན་ཆ་དག་དང་ལྕགས་རྣམས་དང་། ། དེ་བཞིན་འཆིང་བ་དང་ནི་འཐབ་ཅིང་རྩོད་པ་དང་། ། ངེས་པར་འཆི་བའི་སྡུག་བསྔལ་རབ་ཏུ་མྱོང་བར་འགྱུར། ། ཤི་འཕོས་ནས་ནི་མནར་མེད་འཇིགས་སུ་རུང་བར་འགྲོ། །
ཚེ་འདི་ཉིད་ལ་དེ་བཞིན་སྡུག་བསྔལ་འབྱུང་འགྱུར་ཞིང་། ། ནོར་ཉམས་སྙིང་དུ་སྡུག་པ་རབ་ཏུ་འཇིགས་འགྱུར་འ།། ། མཐོ་རིས་ཉམས་ཤིང་དམྱལ་བ་རབ་ཏུ་ལྷུང་བས་ན། ། མཁས་པ་སུ་ཞིག་འདོད་པའི་འདུ་ཤེས་བསྐྱེད་པར་བྱེད། ། ལྕགས་ལས་གྲུབ་པའི་ནགས་ཚལ་སྔོན་པོའི་ཁྲོད་དག་ཏུ། ། མཁས་པས་བདག་ཉིད་འཕྲེད་དུ་བོར་བ་དེ་སླ་ཞིང་། ། མཛངས་པ་སྤུ་གྲིའི་སོ་ཡིས་བཅད་པ་བྱས་སླ་ལ། ། རལ་གྲི་དག་གི་ཁྲོད་དུ་མལ་ཡང་བཅས་སླ་ཞིང་། ། རབ་ཏུ་མེ་འབར་ཐུ་ལུམ་བཟུང་བ་དེ་སླ་ལ། ། དེ་བཞིན་ལྕགས་ཀྱི་ཐུ་ལུམ་འབར་བ་ཟ་སླ་ཞིང་། །
མེ་དོང་འཇིགས་སུ་རུང་བ་རྣམས་ལ་རེག་སླ་ཡི། ། ལག་པ་གཉིས་ནི་ནམ་ཡང་བུད་མེད་རེག་མི་བྱ། ། མིས་ནི་ཇི་ལྟ་ཇི་ལྟར་འདོད་པ་རྣམས་བསྟེན་པ། ། དེ་ལྟ་དེ་ལྟར་བདེ་བ་ཐམས་ཅད་རྣམས་སྤངས་ཤིང་། ། འདི་ལྟར་འདོད་རྣམས་གཅིག་ཏུ་སྡུག་བསྔལ་མི་གཙང་བའི། ། འདོད་པ་སྡུག་བསྔལ་པ་123དག་རབ་ཏུ་རྣམ་པར་སྤོངས། ། འདོད་པ་སྡུག་བསྔལ་ཀུན་གྱི་གཞི་བོར་གྱུར་པ་དང་། ། གང་ཕྱིར་ནོར་ནི་ཆུད་ཟར་འགྱུར་བར་བྱེད་པ་དང་། ། ཡིད་འོང་སྐྱེ་བོ་རྣམས་ཀྱི་ཉམས་པའི་རྩ་བ་ལས། ། བུད་མེད་ངེས་པར་བསྟེན་པ་གནོད་པ་ཐོབ་པ་ཡིན། །
སྐྱེས་པ་གང་གིས་དེ་འདྲའི་ཆོས་ཚུལ་རིག་ནས་ནི། ། བུད་མེད་རྣམས་ལ་རྟག་ཏུ་བག་མེད་མི་འགྱུར་བ། ། དེས་ནི་རྟག་ཏུ་མཐོ་རིས་ལམ་ཡང་མ་སྤངས་ཤིང་། ། དེས་ནི་བྱང་ཆུབ་དམ་པ་རྙེད་པར་དཀའ་མ་ཡིན། ། རྒྱལ་པོ་ཆེན་པོ་མི་ཡི་ཕ་མ་དག་ནི་དཀའ་བ་བྱེད་པ་ཡིན་ཏེ། ཟླ་བ་དགུ་འམ། ཟླ་བ་བཅུར་མངལ་ནས་བཟུང་སྟེ། ཤིན་ཏུ་སྡུག་བསྔལ་བར་སོང་ཞིང་། གཅིན་དང་ཕྱི་ས་ཡང་ཕྱི་བར་བྱེད། པང་དུ་བླངས་ནས་ནུ་ཞོ་ལྡུད་པར་བྱེད།
ཕུང་པོ་རྣམས་སྐྱེད་པར་བྱེད། མས་བུ་རྣམས་གསོ་བར་བྱེད། འཇིག་རྟེན་སྟོན་པར་བྱེད། འཛམ་བུའི་གླིང་སྣ་ཚོགས་སྟོན་པར་བྱེད། དོན་དུ་འདོད། ཕུན་པར་འདོད། གྲུབ་པ་དང་། བདེ་བར་འདོད། འཇིག་རྟེན་ལ་ཕན་པར་འདོད་པ་སྟེ། སྦྱིན་པའི་གནས་ཡིན་ལ།
བུ་ལ་ཕན་པ་དང་བདེ་བར་འདོད་པས། དེ་དག་གིས་རང་ནོར་གྱི་ཚོགས་ཀྱིས་གཞན་གྱི་ཁྱིམ་ནས། གཞན་གྱི་བུ་མོ་བླངས་པ་དང་། དེ་དེ་ལ་ཆགས་ཤིང་མྱོས་ལ་འཆུམས་ཤིང་བརྒྱལ་བ་དང་། ལྷག་པར་ཞེན་པ་དང་། ལྷག་པར་ཞེན་ཅིང་124འདུག་པར་གྱུར་ནས། གཞན་གྱི་ཁྱིམ་ནས་བླངས་པའི་བུད་མེད་དེ་ལ་ཆགས་ཤིང་མྱོས་པས། སྦྱིན་པའི་གནས་ཕ་མ་རྒས་འཁོགས་གཏུགས་ལ་ལུས་ཉམ་ཆུང་ཞིང་། མིག་གིས་མི་མཐོང་བ་དག་བརྙས་ཤིང་ལོངས་སྤྱོད་མེད་པ་དང་། ནོར་མེད་པར་བྱས་ནས།
རང་གི་ཁྱེམ་ནས་ཕྱུངས་དེ་སྐྲོད་པར་བྱེད་དོ། ། རྒྱལ་པོ་ཆེན་པོ་འདི་ལྟར་ཕ་མས་དཀའ་བ་བྱེད་བྱེད་པ་སྦྱིན་པའི་གནས་ལ། རྟག་ཏུ་རྒྱུན་མི་འཆད་པར་ཡང་དག་པའི་བདེ་བས་བསྟི་སྟང་དུ་བྱ། བླ་མར་བྱ། བསྟོད་པར་བྱ། མཆོད་པར་བྱ་བར་རིགས་ན། དེས་དེའི་ཚེ་ཕ་མ་དག་རང་གི་ཁྱིམ་ནས་ཕྱུངས་བསྐྲད་ནས། གཞན་གྱི་ཁྱེམ་ནས་བླངས་པའི་བུད་མེད་ལ། བཟའ་བ་དང་། བཏུང་བ་དང་།
གོས་རྣམས་ཀྱིས་བསྙེན་བཀུར་བྱེད་ཅིང་། བསྟི་སྟང་དུ་བྱེད། གཅེས་སུ་བྱེད། རིམ་གྲོ་བྱེད་ལ། མཆོད་པར་བྱེད་ཅིང་། ཡང་དག་པའི་བདེ་བས་བསྙེན་བཀུར་བྱེད་ཀྱི། ཕ་མ་ལ་ནི་མི་བྱེད་པས། སྙིང་བརྩེ་བ་མེད་པ་དང་། མི་བལྟ་བ་དང་། ངན་པའི་སེམས་དང་ལྡན་པ་ལ་ལྟོས།
རྒྱལ་པོ་ཆེན་པོ་དེས་བདེ་འགྲོར་འགྲོ་བའི་ཆོས་གང་ཡིན་པ་དེ་ནི་སྤང་ལ། ངན་འགྲོར་འགྲོ་བའི་ཆོས་གང་ཡིན་པ་དེ་ནི་ཡང་དག་པར་བླངས་ཏེ། འདུག་པའི་མི་དེ་བདག་གིས་ཐོས། རྒྱལ་པོ་ཆེན་པོ་བུད་མེད་ཀྱི་དབང་དུ་སོང་ནས། འདོད་པ་རྣམས་ལ་བསྟེན་ཅིང་། ཕ་མ་ལ་བརྙས་པ་125དང་། ངན་འགྲོར་འགྲོ་བར་འཇུག་པ་དེ་ནི། སྐྱེས་པའི་སྐྱེས་བུའི་སྐྱོན་གཉིས་པ་ཡིན་ཏེ། དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་འདི་དག་བཀའ་སྩལ་ཏོ། ། གང་དག་ཕ་མ་རྒས་པ་གསོ་བར་བྱེད་པ་ནི། །
དེ་དག་རྟག་ཏུ་བདེ་ཞིང་ཡིད་ཀྱང་བདེ་འགྱུར་ལ། ། འདི་ལ་ལྷ་དང་བཅས་པ་དང་ནི་དབང་བོ་དང་། ། དེ་བཞིན་འདི་ལ་ཚངས་པར་བཅས་པའི་རིགས་སུ་འགྱུར། ། གང་དག་ཕ་མ་རྒས་པ་གསོ་བར་བྱེད་པ་ནི། ། དེ་དག་སོང་ནས་ཕྱིར་འོང་བ་ཡང་འགྲུབ་འགྱུར་ཞེས། ། རྒྱ་མཚོ་ཆེན་པོ་ནས་ཀྱང་བདེ་ཞིང་ལེགས་འོང་སྟེ། ། དེ་ལྟར་བྱེད་པ་དག་ནི་རབ་མཆོག་རྙེད་པ་ཡིན། ། གང་དག་ཕ་མ་རྒས་པ་གསོ་བར་བྱེད་པ་ཡི། ། ཚོང་དཔོན་དེ་དག་ཡོན་ཏན་ཀུན་གྱི་གཙོར་འགྱུར་ཞིང་། ། དེ་བཞིན་ཞིང་ལས་འབྲས་བུ་ཕུན་སུམ་ཚོགས་འབྱུང་སྟེ། །
བསོད་ནམས་བགྲངས་པའི་དོན་དུ་བརྗོད་པར་མི་ནུས་སོ། ། གང་དག་ཕ་མ་རྒས་པ་གསོ་བར་བྱེད་པ་ནི། ། དེ་དག་ཁུར་རྣམས་ཁྱེར་བའི་རྔ་མོང་རྣམས་དང་ཡང་། ། ཡང་ན་གླང་དང་བོང་བུར་རྟག་ཏུ་མི་འགྱུར་ཏེ། ། མི་རྣམས་དེ་དག་སྤུ་གྲིའི་སོ་ལ་རྫི་མི་འགྱུར། ། གང་དག་ཕ་མ་རྒས་པ་གསོ་བར་བྱེད་པ་ནི། ། དེ་དག་ཆུ་བོ་རབ་མེད་དང་ནི་མེ་མུར་དང་། ། སྤུ་གྲི་སོ་དང་ལྡན་པ་དག་ལ་མི་བརྒལ་ཏེ། ། དེ་དག་ཟངས་ཁུ་སྐོལ་བ་འཐུང་བར་ཡོངས་མི་འགྱུར། ། 126གང་དག་ཕ་མ་རྒས་པ་གསོ་བར་བྱེད་པ་ནི། །
དེ་དག་ནོར་དང་འབྲུ་ནི་མི་ཉུང་མང་བ་དང་། ། ཆུང་མ་བུ་དང་བུ་མོ་དམ་པ་དག་དང་ཡང་། ། བཻཌཱུརྱ་དང་རིན་ཆེན་ས་ལེ་སྦྲམ་ཡང་རྙེད། ། གང་དག་ཕ་མ་རྒས་པ་གསོ་བར་བྱེད་པ་ནི། ། དེ་དག་རབ་འཕྲུལ་ལྷ་ཡི་ཕོ་བྲང་དག་དང་ནི། ། རྩུབ་འགྱུར་དང་ནི་འདྲེས་པའི་ཚལ་ཡང་མཐོང་འགྱུར་ཏེ། ། ལྷ་རྣམས་དུ་མས་རྟག་ཏུ་མདུན་དུ་བདར་བར་འགྱུར། ། མི་ཡི་གཙོ་བོར་གྱུར་ཅིང་ལྷ་ཡི་ལྷར་གྱུར་པ། ། ཐུབ་པ་ཆེན་པོ་འདི་འདྲའི་གསུང་ནི་ཐོབ་གྱུར་ན། ། རྒས་ཤིང་དབང་བོ་ཤིན་ཏུ་ཉམ་ཆུང་གྱུར་པ་ཡི། །
ཕ་མ་སྦྱིན་གནས་དམ་པ་སུ་ཞིག་གསོ་མི་བྱེད། ། རྒྱལ་པོ་ཆེན་པོ་གཞན་ཡང་སྐྱེས་བུ་དམ་པ་མ་ཡིན་ན། ། སྐྱེས་བུ་དམ་པ་མ་ཡིན་པའི་ལས་བྱེད་ཅིང་། ལོག་པར་ལྟ་བ་ལ་མངོན་པར་ཞེན་པ་ཡིན་ཏེ། དེ་ནི་དགེ་བ་དང་མི་དགེ་བ་གང་ཡིན་ཞེས་བདག་གི་དོན་མི་ཤེས་ཤིང་མི་་་་་་་་བརྟན་པ་ཡིན་པས། སྐྱེ་བོ་མང་པོ་རྣམས་མི་དགའ་ཞིང་། བྱིས་པའི་སྐྱེ་བོས་བསྔགས་པ་ལ་མངོན་བར་དགའ་བ་དང་། འདོད་ཆགས་དང་ཞེ་སྡང་གིས་རྨོངས་པར་གྱུར་པ་དང་། སྐྱེས་བུ་མཛངས་པ་དག་གིས་སྨད་པ་དང་། ཁྲོ་བས་ཟིལ་གྱིས་ནོན་ཅིང་།
སྡིག་པའི་ལས་བྱེད་པ་དང་། སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས་ཡོངས་སུ་སྤངས་པ་དང་། ལོངས་སྤྱོད་ཀྱི་127རྒྱགས་པས་མྱོས་པ་དང་། སེར་སྣ་ཅན་དུ་གྱུར་པ་དང་། གཞན་ལ་གནོད་པར་མངོན་པར་དགའ་ཞིང་། ཆོས་མ་གོམས་པས་མི་དགའ་བ་ཡིན་ཏེ། རྒྱལ་པོ་ཆེན་པོ་སྐྱེས་བུ་དམ་པ་མ་ཡིན་པ། སྐྱེས་བུ་དམ་པ་མ་ཡིན་པའི་ལས་ལ་དགའ་ཞིང་། སྐྱེས་བུ་དམ་པའི་ལས་ལ་མི་དགའ་བ་དེ་དག་ལ་ལྟོས། རྒྱལ་པོ་ཆེན་པོ་འདོད་པ་རྣམས་བསྟེན་ཅིང་ངན་འགྲོར་འགྲོ་བར་འཇུག་པ་དེ་ནི།
སྐྱེས་པའི་སྐྱེས་བུའི་སྐྱོན་གསུམ་པ་ཡིན་ནོ། ། དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་འདི་དག་བཀའ་སྩལ་ཏོ། ། འདོད་པ་རྣམས་ཀྱི་གཞིས་ནི་སྐྱེས་བུ་རྣམས་ཉམས་ཤིང་། ། གཞི་དེ་ལས་ནི་སྡིག་པ་དག་ཀྱང་རབ་ཏུ་བྱེད། ། ལོག་པར་ལྟ་བས་རྨོངས་ན་འདིར་ནི་འཁྱམས་འགྱུར་ཞིང་། ། དེ་ནི་རྣམ་པར་འཁྲུལ་པས་ངན་འགྲོར་འགྲོ་བར་འགྱུར། ། ལོག་དང་ལྡན་པས་ཡོན་ཏན་ཀུན་གྱེས་རྣམ་སྤངས་ཤིང་། ། དེ་ནི་རྟོག་པ་མེད་ཅིང་བློ་ནི་ནོར་བ་ཡིན། ། གང་དག་ཆུ་ཀླུང་དག་ཏུ་ཨུཏྤལ་རྩ་འཚོལ་ལྟར། ། ལོག་པར་ལྟ་བས་ཡོངས་སུ་འཁོར་བར་བྱེད་པ་ཡིན། །
བདེ་བའི་དོན་དུ་བདག་ཉིད་ཡོངས་སུ་སྐྱོང་བྱེད་ཅིང་། ། ཆོས་མ་ཡིན་ལ་ཆགས་པའི་མི་རྣམས་མང་པོ་དག ། དེ་བཞིན་བདེ་བར་རྒྱུ་ཕྱིར་འདོད་པ་རྣམས་འཚོལ་བ། ། དེ་དག་གཏི་མུག་རྨོངས་པས་སེམས་ཅན་དམྱལ་བར་འགྲོ། ། གང་དག་འདོད་པ་རྣམས་ཀྱི་དོན་དུ་རྟག་ཏུ་128ནི། ། དེ་བཞིན་སེམས་ལ་བཅག་པའི་སྐྱེས་བུ་ཐ་མ་དང་། ། འདོད་པའི་བདག་ཉིད་ཅན་དང་སྐྱེ་བོ་སྡིག་ཅན་དང་། ། འདུ་ཤེས་ལོག་པ་དག་ལ་བདེ་བ་ག་ལ་ཡོད། ། མི་རྣམས་དེ་དག་བྱས་པ་མི་གཟོ་སྡིག་བཅས་ཤིང་། ། དད་པ་རྣམས་ཉམས་ཚུལ་འཆོས་གུས་པ་མེད་པ་དང་། །
འཕགས་པའི་ཚོགས་ཀྱིས་རྟག་ཏུ་རྣམ་པར་སྤངས་པས་ན། ། དམྱལ་བར་བཟོད་བླགས་ཤིན་ཏུ་འཇིགས་སུ་རུང་བ་དང་། ། གཟུགས་དང་སྒྲ་དང་རོ་ལ་ཆགས་པའི་མི་རྣམས་ནི། ། བྱང་ཆུབ་སེམས་དཔའ་རྣམས་དང་མཁས་པ་མི་མཆོད་ཅིང་། ། ལོག་པར་ལྟ་བས་ཆོས་ཀྱང་ཉན་པར་མི་བྱེད་ལ། ། ལན་འགའ་འང་དགེ་འདུན་ལེགས་པར་མཆོད་པར་མི་བྱེད་པས། ། འཕགས་པ་རྣམས་ཀྱིས་རྣམ་སྤངས་ངན་སོང་ལྟུང་བས་ན། ། དེ་ཕྱིར་མི་ཡི་སྲིད་པ་འདི་ནི་རྙེད་པ་ན། ། སྦྱིན་དུལ་ཡང་དག་སྒོམ་ལ་ངེས་པར་བསྟེན་ཅིག་དང་། ། དེ་ལས་བྱང་ཆུབ་དམ་པ་མཆོག་ཀྱང་ཐོབ་པར་འགྱུར། །
རྒྱལ་པོ་ཆེན་པོ་སྐྱེས་བུ་ནི་བཟོའི་གནས་སྣ་ཚོགས་དང་། ལས་ཀྱི་མཐའ་སྣ་ཚོགས་དག་གིས་འཚོ་བར་བྱེད་དེ། རྒྱལ་པོ་ཆེན་པོ་འདི་ལྟར་ཡི་གེའམ། རྩིས་སམ། གྲངས་སམ། ལག་རྩིས་སམ། མཚོན་ཆའམ། རྒྱལ་པོ་ཆེན་པོ་ཞོ་ཤས་འཚོ་བའམ། ཞིང་ལས་སམ། ཚོང་བྱེད་པའམ།
བ་ལང་འཚོ་བའམ། དེ་ལྟ་བུའི་བཟོའི་གནས་སྣ་ཚོགས་དང་། ལས་ཀྱི་གནས་129སྣ་ཚོགས་དག་གིས་འཚོ་བར་བྱེད་ཅིང་། འདི་ལྟ་སྟེ། ནོར་གྱི་ཕྱིར་ལམ་མ་ཡིན་པར་ཡང་འགྲོ་བར་བྱེད། ལམ་ངན་པར་ཡང་འགྲོ་བར་བྱེད། གཅོང་རོང་དུ་ཆུ་བུར་ཅན་གྱེ་ལམ་དུ་ཡང་འགྲོ་བར་བྱེད། མཚོན་ཆའི་ལམ་དུ་ཡང་འགྲོ་བར་བྱེད། རྒྱ་མཚོ་འཇིགས་པར་ཡང་འཇུག་པར་བྱེད་ཅིང་། གྲང་བའི་དུས་ན་ཡང་ལྷགས་པས་གནོད་པར་བྱེད།
དྲོ་བའི་དུས་ན་ཡང་ཚ་བས་གནོད་པར་བྱེད། བཀྲེས་པ་དང་སྐོམ་པ་དག་གིས་གནོད་བཞིན་དུ་འགྲོ་བ་ལ་ཡང་སྤྲོ་བར་བྱེད། ལོངས་སྤྱོད་ཡོངས་སུ་ཚོལ་བ་ལ་དེ་ལྟ་བུའི་སྡུག་བསྔལ་དག་གིས་ལོངས་སྤྱོད་ཡོངས་སུ་བཙལ་་་་་་་ནས་ཀྱང་། རང་གི་འཚོ་བ་དག་གི་ཕྱིར་ཉེ་བར་སྒྲུབ་པར་བྱེད་པས། དགེ་སྦྱོང་དང་བྲམ་ཟེ་དག་དང་། བཀྲེས་པ་དང་། སྡུག་ཕོངས་དང་། སློང་མོ་པ་དག་ལ་སྦྱིན་པ་བྱེན་པར་མི་བཟོད་ཅིང་། བུད་མེད་རྣམས་ཀྱིས་དབང་དུ་བྱས་པ་དང་། བུད་མེད་རྣམས་ཀྱི་ཐུལ་འོག་ཏུ་ཆུད་པ་དང་།
བུད་མེད་རྣམས་ཀྱིས་བསྐོལ་བ་དང་། བུད་མེད་རྣམས་ལ་བྱམས་པ་དེ་ཉིད་ཀྱིས། བུད་མེད་དེ་དག་ཉིད་གསོ་བའི་ཕྱིར་སྦྱིན་པ་བྱིན་པ་དང་། ཚུལ་ཁྲིམས་ཡང་དག་པ་ལེན་པར་མི་ནུས་ཤིང་། ད་དེ་ལ་ཆགས་ལ་བུད་མེད་ཀྱིས་སྤྱོད་པ་བཟོད་པར་བྱེད་ཅིང་། བུད་མེད་ཀྱིས་བསྡིགས་པ་དང་། བལྟས་པ་དང་། རྒྱབ་པ་དག་ཀྱང་བཟོད་130པར་བྱེད་དེ། དེ་སྐྱེས་པར་གྱུར་ཀྱང་། བུད་མེད་ཀྱིས་བསྡིགས་པ་དང་དུ་ལེན་ཅིང་།
མི་དགའ་བ་མེད་པར་དེའི་ངོར་བལྟ་བར་བྱེད་པ་ནི། འདོད་པའི་གཞིས་བུད་མེད་ཀྱི་དབང་དུ་སོང་བ་ཡིན་ཏེ། རྒྱལ་པོ་ཆེན་པོ་བུད་མེད་ལ་བསྟེན་ཅིང་། ངན་འགྲོར་འགྲོ་བར་འཇུག་པ་དེས་ན། སྐྱེས་པ་བུད་མེད་ལ་བརྐམ་ཞིང་ངན་སྐྱུགས་ཀྱི་སྒོ་ལ་འདུ་བ་དང་། མི་གཙང་བ་ལ་དགའ་བ་དང་། ཤེས་བཞིན་མེད་པར་སྤྱོད་པའི་སྐྱེས་པའི་སྐྱེས་བུའི་སྐྱོན་བཞི་པ་ཡིན་ཏེ། རྒྱལ་པོ་ཆེན་པོ་སྐྱོན་དེ་དག་དང་ལྡན་པའི་སྐྱེས་པ་ནི། འདོད་པ་རྣམས་ཀྱི་དབང་དུ་འགྲོ་བ་ཡིན་ནོ། ། དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་པ་འདི་དག་་་་་་་བཀའ་སྩལ་ཏོ། །
འདོད་པ་རྣམས་ནི་འཚོལ་བ་ན། ། རབ་ཏུ་མྱོས་པ་ག་ལ་བདེ། ། འདོད་པ་དམན་པ་རྣམས་བསྟེན་པ། ། དེ་ནི་གང་གིས་བདེ་བར་འགྱུར། ། སྐྱེས་བུ་དམ་པ་མ་ཡིན་པའི། ། ལས་རྣམས་བྱེད་ཅིང་མི་སྔོན་ལ། ། འདོད་པའི་འདོད་ཆགས་ཚོལ་བྱེད་པ། ། དེ་དག་རབ་ཉམས་ཆུད་ཀྱང་ཟ། ། མི་རྣམས་གང་དག་མི་མཁས་པ། ། རྔ་མོང་བོང་བུའི་ཆོས་སྤྱོད་ཅིང་། །
བུད་མེད་མཐོང་ནས་རབ་སྙེག་པ། ། ངན་སྐྱུགས་གནས་ལ་ཕག་རྣམས་བཞིན། ། གང་ལ་བྱམས་པ་གུས་བཅས་པའི། ། འདོད་རྣམས་དྲི་ང་མི་གཙང་ཡང་། ། འདོད་པའི་སྐྱོན་རྣམས་མི་མཐོང་བ ས་ཡི་131སྟེང་ན་དམུས་ལོང་བཞིན། ། གཟུགས་ཀྱི་འཆིང་བས་བཅིངས་པ་རྣམས། ། འདོད་པའི་འདུ་ཤེས་རབ་ཏུ་འཇུག ། བྱིས་པའི་འདོད་རྣམས་བསྟེན་པ་དག ། ཁྱི་དང་ཝ་རྣམས་ཇི་བཞིན་ནོ། ། སྒྲ་དྲི་རོ་དང་རེག་རྣམས་ཀྱིས།
གང་ལ་སོ་སོའི་སྐྱེ་བོ་རྣམས། ། བྱེས་པ་འཁོར་བར་ཡོངས་འཁོར་བ། ། སྤྲེའུ་ཕུར་ལ་བཏགས་པ་བཞིན། ། བྱེས་པ་མ་རིག་ཁེབས་པ་རྣམས། ། མུན་པའི་ཕུང་བོས་བསྒྲིབས་གྱུར་ཅིང་། ། བུད་མེད་རྣམས་ལ་ཆགས་པ་ནི། ། མི་གཙང་གནས་ལ་ཁྭ་བཞིན་ནོ། ། གང་གིས་ངན་འགྲོར་རབ་འཇུག་པ། ། དེ་ནི་བདུད་ཀྱི་སྤྱོད་ཡུལ་ཡིན། ། རོ་མྱང་འདུ་ཤེས་ཆགས་གྱུར་པ། །
ངན་སྐྱུགས་གནས་ལ་སྲིན་བུ་བཞིན། ། གསོད་པའི་གཤེད་མ་རྣམས་ཀྱིས་ནི། ། ཇི་ལྟར་མི་ཞིག་བོར་བ་ལྟར། ། ཤེས་ན་ཐར་བ་ཐོབ་འགྱུར་ཞིང་། ། བུད་མེད་དབང་དུ་འགྲོ་མི་འགྱུར། ། འདོད་པ་བུད་མེད་བལྟ་བྱེད་པའི། ། ཀུན་ཏུ་སྦྱོར་ལ་འཇིགས་པ་སྐྱེ། ། བྱིས་པ་མཚན་མར་འཛིན་པ་རྣམས། ། འདོད་པའི་སྲེད་པ་རབ་ཏུ་འཕེལ། ། སོས་གའི་དུས་ན་མི་ཞིག་ནི། །
དགོན་པ་ཆེན་པོར་སོང་གྱུར་ནས། ། བྱེས་པས་ལན་ཚྭ་འཐུང་བ་བཞིན། ། སྐོམ་པའཕེལ་ཞིང་རབ་སྐྱོ་ལྟར། ། དེ་བཞིན་བདེན་པ་མ་མཐོང་བའི། ། བྱེས་པ་རྨོངས་པའི་འཚོ་བ་རྣམས། ། འདི་ན་ཕྱིར་ཞིང་བུད་མེད་ལ། ། འདོད་པའི་སྲེད་པ་བརྟན་པར་132འགྱུར། ། ཇི་ལྟར་མི་ལུས་མཛེ་ཅན་ལ། ། སྲོག་ཆགས་རྣམས་ནི་ཟ་བ་ལྟར། ། འདོད་བརྐམ་སོ་སོའི་སྐྱེ་བོ་རྣམས། །
དེ་བཞིན་བུད་མེད་རྣམས་ཀྱིས་ཟོས། ། མི་གཙང་བུམ་པ་ཁྲ་བོ་བཞིན། ། ཁ་དོག་ལྡན་པར་སྣང་མོད་ཀྱི། ། ནང་ན་ཧ་ལ་ཧ་ལའི་དུག ། དྲག་པོ་ཆེན་བོ་ཡོད་པ་ལྟར། ། དེ་ཕྱིར་བུད་མེད་བརྒྱན་པ་དག ། གང་དང་གང་ན་སྣང་བ་ཡང་། ། གཅིན་དང་ཕྱི་སས་གང་བ་ཡིན། ། རྐྱལ་བ་རླུང་གིས་བཀང་བ་བཞིན། ། འབྲུ་མར་གྱིས་ནི་བདར་བའི་མཚོན། །
གོས་ཀྱིས་དཀྲིས་པ་ཇི་བཞིན་དུ། ། དེ་བཞིན་བུད་མེད་བརྒྱན་པ་ཡང་། རལ་གྲི་ཀློང་བ་གཡོགས་པ་བཞིན། ། ཇི་ལྟར་མེ་དོང་གང་གྱུར་ལ། ། དུ་བ་མེད་ཅིང་འབར་ལྡན་ལྟར། ། བུད་མེད་དེ་བཞིན་མེ་འདྲ་ཞིང་། ། སྲིན་བུ་གཏུམ་པོ་བཞིན་དུ་གཡོ། ། ཞེས་དང་། འདོད་པ་དམན་པ་རྣམས་བསྟེན་ཅིང་། ། དམན་པའི་ཆོས་རྣམས་བསྟེན་ནས་ནི། །
ཉེས་པའི་ལས་རྣམས་བྱེད་པ་དག ། དེ་ཡིས་ངན་འགྲོར་འགྲོ་བར་འགྱུར། ། ཤེས་རབ་འཆལ་བ་མནར་མེད་པར། ། སོང་ནས་སྡུག་བསྔལ་ཚོར་བ་མྱོང་། ། སངས་རྒྱས་རྣམས་ཀྱིས་བུད་མེད་དག ། ཕྱི་སའི་དྲི་ལྟར་མནམ་པར་བསྒྲགས། ། དེ་ཕྱིར་དམན་པ་རྣམས་དང་ནི། ། དམན་པའི་བུད་མེད་རྣམས་བསྟེན་པ། ། བྱེས་པ་དེ་ནི་ཕྱི་ས་ཡི། ། རྐྱལ་བ་བཟུང་ནས་གནས་པ་ཡིན། །
ཇི་འདྲའི་ལས་ནི་བྱེད་པ་133ལྟར། ། དེ་འདྲའི་འབྲས་བུ་ཐོབ་འགྱུར་ཏེ། ། རྒྱལ་པོ་ཡི་ནི་ཆད་པ་དང་། ། སྡུག་བསྔལ་བཅིངས་པའང་མྱོང་བར་འགྱུར། ། བུད་མེད་གཞི་ལས་སྐྱེས་པ་ཡང་། ། བསད་དང་བཅིངས་པ་མྱོང་འགྱུར་ཞིང་། ། དམྱལ་སྲུང་རྣམས་ཀྱིས་བསྲེག་པ་དང་། ། ངེས་པར་འཆིའང་མྱོང་བར་འགྱུར། ། བུད་མེད་རྣམས་ལ་བརྐམ་པ་ཡི། ། བློ་ངན་དེ་དག་བདེ་མི་འགྱུར། །
གསལ་ཤིང་མཐོན་པོ་རྣམས་སུ་ནི། ། བཙུགས་ཤིང་ཆུར་ཡང་བཅུག་པར་འགྱུར། ། ས་ཡི་སེར་ཁར་བཅུག་ནས་ནི། ། དེ་བཞིན་རལ་གྲིས་གདབ་བར་འགྱུར། ། དེ་འདྲ་བ་དག་ཐོས་ནས་ནི། ། དེ་དག་ཡིད་ཆད་བདེ་མི་འགྱུར། ། རྨོངས་པ་བུད་མེད་ལྷན་ཅིག་ཏུ། ། ཡང་དང་ཡང་དུ་འདུ་འཛི་བྱེད། ། སྡུག་བསྔལ་འདོད་པ་རྣམས་བསྟེན་ཅིང་། ། དམན་པ་རྣམས་ཀྱང་སྨྲ་བར་བྱེད། །
རྨོངས་པ་རྣམས་ཀྱིས་ཆོས་ཐོབ་ནས། ། དགེ་བ་གསུངས་ཤེས་བརྗོད་བྱེད་ཀྱང་། ། དེ་སེམས་བུད་མེད་ཕྱི་བཞིན་སོང་། ། བྱེ་བ་ལ་ནི་བྱེ་ལ་བཞིན། ། རྒྱལ་བས་གསུངས་པ་ཐོས་གྱུར་ནས། ། ཡུད་ཙམ་ཞིག་ནི་ཡིད་བྱུང་ཡང་། ། ཧ་ལ་ཧ་ལའི་དུག་འདྲ་བའི། ། འདོད་ཆགས་ཀྱིས་ནི་དེ་ཡང་འཁྲུག ། ཇི་ལྟར་ཕག་ནི་ཡུད་ཙམ་ཞིག ། སྔངས་ཤིང་སྐྲག་པ་བྱུང་གྱུར་ཀྱང་། །
དེས་ནི་ཕྱི་ས་མཐོང་བ་ན། ། ཆགས་པ་བསྐྱེད་པ་བྱེད་པ་ལྟར། ། དེ་བཞིན་བྱིས་པ་བདེ་འདོད་རྣམས། ། རྒྱལ་134བའི་བསྟན་པ་སྤངས་ནས་ནི། ། འདོད་པ་དམན་པ་རྣམས་བསྟེན་པས། ། དེས་ནི་ངན་འགྲོར་འགྲོ་བར་འགྱུར། ། འདོད་པ་རྣམས་ལ་ཆགས་པྱོས་ནས། ། ཤིན་ཏུ་སྡིག་པའི་ལས་བྱས་ཤིང་། ། ཚུལ་ཁྲིམས་ཅན་དག་བསླུ་བྱས་ནས། ། ཕྱིས་ནི་ངན་འགྲོར་འགྲོ་བར་འགྱུར། །
ཤེས་རབ་ཅན་གྱིས་དལ་རྙེད་ཅིང་། ། དེ་འདྲའི་ཆོས་ནི་ཐོས་གྱུར་ནས། ། འདོད་ཀུན་སྤངས་ནས་འདི་ལ་ནི། ། མཁས་པ་མངོན་པར་རབ་བྱུང་ཞིག ། ཅེས་གསུངས། གཞན་ཡང་སངས་རྒྱས་ཀྱི་ཉན་ཐོས་མ་བཙུན་མོ་སྔོ་སངས་ཅན་གྱིས་ཀྱང་། རྒྱལ་པོ་འཆར་བྱེད་ལ་ཚིགས་སུ་བཅད་དེ་སྨྲས་པ། གང་ཞིག་ལོ་ཏོག་སྨིན་པ་ལ། ། སེར་ལྟར་ཡང་དག་ཇི་བཞིན་མཁྱེན། ། བུད་མེད་རྣམས་ཀྱིས་གནོད་མེད་པ། །
དེ་ཡི་བསྟན་ལ་བདག་དགའ་ལགས། ། འཇིག་རྟེན་མགོན་པོ་ཐམས་ཅད་ཀྱིས། ། བུད་མེད་རྣམས་ནི་སྨད་པར་གསུངས། ། བུད་མེད་རྣམས་ལ་མི་བལྟ་བ། ། འཇིག་རྟེན་མགོན་པོ་རྣམས་ཀྱིས་བསྔགས། ། སངས་རྒྱས་རྣམས་དང་རང་སངས་རྒྱས། ། བྱང་ཆུབ་སེམས་དཔའ་ཉན་ཐོས་རྣམས། ། བུད་མེད་བསྟེན་པར་མི་མཛད་དེ། ། དེ་ནི་བྱེས་པའི་སྤྱོད་ཡུལ་ལགས། ། བུད་མེད་རྣམས་ལ་བསྟེན་པ་ནི། །
ཀུན་ནས་བདུད་ཀྱི་ཞགས་པར་གསུངས། ། སྡུག་པ་རྣམས་ལ་ཆགས་པ་ནི། ། རྐུ་འཕྲོག་དཀྲུགས་པའི་ཤུལ་དང་འདྲ། ། མི་རྣམས་བུད་135མེད་ཆགས་པ་དང་། ། སྡིག་པའི་ལས་ནི་བགྱིད་པ་དང་། ། ཡེ་ཤེས་སྤོང་བར་འཚལ་བ་ཡི། ། སེམས་ཅན་རྣམས་ནི་ངན་འགྲོར་འཁྲིད། ། མཁས་པ་ཐར་བ་འཚལ་བ་ཡིས། ། བུད་མེད་བསྟེན་པར་མི་བགྱི་སྟེ། ། ཞུགས་བལྟམས་དུ་བ་མཆིས་པ་ཡི། །
དོང་དུ་མཆོངས་པར་མི་དོང་ལགས། ། ཡིད་འོང་བཀའ་མཆིད་བརྒྱས་པ་དང་། ། བལྟས་པས་ཀྱང་ནི་འཆིང་བགྱིད་ཅིང་། ། མི་བཟད་དམྱལ་བར་ལྟུང་བས་ན། ། ཁྱོད་ནི་བུད་མེད་ཚིག་མ་གསན། ། ཞེས་སྨྲས་པས། རྒྱལ་པོ་ཡང་སངས་རྒྱས་ལ་དད་དེ། མདུན་དུ་སོང་ནས་ཆོས་ཞུས་པས། སངས་རྒྱས་ཀྱིས་བུད་མེད་བསྟེན་པའི་ཉེས་དམིགས་སྔར་གྱེ་དེ་རྣམས་གསུངས་པས། རྒྱལ་པོ་འཆར་བྱེད་སྣང་བ་འགྱུར་ནས།
དགེ་བསྙེན་མཛད་ནས། ཆོས་བཞིན་བྱས་པར་གསུངས། མདོ་དྲན་པ་ཉེར་བཞག་ལས། མི་ཚངས་སྤྱོད་ཀྱི་ཉེས་དམིགས་རྒྱས་པར་གསུངས་པ་རྣམས་མདོར་བསྡུས་ཏེ་བཤད་ན། འདི་ལྟ་སྟེ། འདོད་པས་ལོག་པར་གཡེམ་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པ་དང་། ལས་ཀྱི་ཉེར་བསྡོགས་དང་། ལས་ཀྱི་མཇུག་དང་། ལས་མངོན་པར་བསྟེན་ཅིང་བསྒོམས་ཏེ་མང་དུ་བྱས་པས། སེམས་ཅན་དམྱལ་བ་བསྡུས་འཇོམས་སུ་སྐྱེ་བར་འགྱུར་རོ། །
དེར་སྐྱེས་ན། ཤིང་ལྗོན་པའི་ཁྲོད་དུ་བྱ་རྒོད་ཀྱིས་བཟུང་ནས་རྒྱུ་མ་ཟ་བར་བྱེད་དོ། ། ཆུ་བོ་ཕུར་136བུས་གང་བར་བཅུག་ནས་གཤིན་རྗེས་རལ་གྲིས་གསོད་པར་བྱེད་དོ། ། ཕུར་བུས་འབིག་ཅིང་གཤིན་རྗེ་དག་གིས་བཟུང་ནས། ཕན་ཚུན་དུ་ཁྱེར་ཚེ་ངུ་ཞིང་། ཟངས་དམར་པོ་བསྐོལ་ཞིང་བཞུས་པས་ལུས་བསྲེག ཕུར་བུས་གང་བའི་ཆུ་བོ་དེར་སྒོལ། ནང་ལུས་བསྲེག་ཁ་ཅིག་ནང་དུ་ནུབ། ཁ་ཅིག་ཆུ་འགྲམ་དུ་བྱུང་། ཁ་ཅིག་བྱ་རྒོད་ཀྱིས་ཟའོ། །
ཁ་ཅིག་ལུས་ཞུའོ། ། ཁ་ཅིག་ནི་རྡོ་བས་དུམ་བུ་བརྒྱ་སྟོང་དུ་རློག་གོ ། ཁ་ཅིག་ནི་བ་ཚྭས་སྲེག་པ་ན་ཞུའོ། ། ཁ་ཅིག་ཕྲ་སྐམ་འབར་བས་བཟུང་ནས་མཚོན་གྱིས་གསོད་དོ། ། ཁ་ཅིག་ནི་ལུས་རྒྱངས་ནས་གསོད། ཁ་ཅིག་ཁ་བུབ་ཏུ་བཞག་ནས་གསོད། ཁ་ཅིག་བུམ་པའི་ནང་དུ་འཇུག་པར་བྱེད། ཁ་ཅིག་བུམ་པའི་ནང་དུ་བཅུག་ནས་བཙོ། ཁ་ཅིག་བྱ་རྒོད་ཁྭ་ཏ་དང་ཝ་ཁྱི་དག་གིས་བཟུང་ནས་ཟའོ། ། དེ་ནས་རྒྱུག་ཅིང་ངུ་བ་ན་གཤིན་རྗེ་རྣམས་ཀྱིས་གཏུན་ཤིང་འབར་བས་བསྣུན་ཅིང་།
ཤིང་དང་། བྲག་གསེབ། སྨན་ལྗོངས། ཕུ་ཆུའི་གསེབ་དང་། རི་གསེབ་ཏུ་བཅུག་ནས་གནོད་པ་སྣ་ཚོགས་བྱེད་དེ། དེ་ཡང་ཤིང་ལྗོན་པ་མཐོ་བའི་ཁར་ཁྲིད་ནས་ས་གཞི་ཕུར་བུ་བཙུགས་པའི་སྟེང་དུ་་་་་་འབབ་པར་བྱེད་ཅིང་དེར་ཡན་ལག་བརྒྱ་སྟོང་དུ་འགྱུར། ཡང་བཟུང་ནས་ལོ་མ་རལ་གྲིའི་ཚལ་དུ་བཅུག་ནས་འདབ་མ་སྤུ་གྲི་་་་་ལྟར་རྣོ་བས་བཙིར། ལས་ཀྱི་དབང་གིས་ཤིང་ལྗོན་སྟེང་ན་བུད་་ 137མེད་མཛེས་མས་བོས་བའི་སྣང་བ་ཤར་ནས་ཆགས་པས་ཤིང་དེ་ལ་འཛེགས་པ་ན། ལོ་མ་རལ་གྲི་ལྟ་བུ་དག་གིས་ཤ་རུས་རྐང་བར་དུ་གཤེག་པར་བྱེད། ཡང་བུད་མེད་མཛེས་མ་དེས་སྟེང་ན་གནས་ནས།
བལྟ་ཞིང་འཛུམ་ལ་ཁྱོད་ཀྱི་སླད་དུ་མོ་འདིར་མཆིས་ན། ཅིས་ཕྱིར་བདག་གི་ལུས་དང་མི་མཇལ་བྱས་པས་འདོད་ཆགས་ཀྱི་དབང་གིས་ཤིང་ལོ་མ་རལ་གྲི་ལྟ་བུ་དེ་ལས་མར་འབབ། བབས་ཚེ་ལོ་མ་སྤུ་གྲི་ལྟ་བུ་དེ་དག་ཁ་གྱེན་དུ་ལྟ་སྟེ། ཤ་རུས་གཅོད་ཅིང་རྐང་ཡང་བྲུས་ཏེ་ཤིན་ཏུ་གནོད་པ་བྱ་ས་སོ་བྱས་ཀྱང་ད་དུང་བུད་མེད་ལ་བལྟའོ། ། བལྟས་པ་ན་བྱ་རྒོད་ཀྱི་མཆུ་རྣོན་པོས་མིག་འབྱེན་ཅིང། རྣ་བ་གཅོད་ངུ་བ་ན་འདབ་མ་རྣོན་པས་ལྕེ་གཅོད་ཅིང་སྣའང་གཅོད་དོ། ། དེའི་ཡན་ལག་དང་ཉིང་ལག་ཐམས་ཅད་གཅོད་དོ། ། ས་ལ་བབས་པ་དང་བུད་མེད་དེ་ཤིང་ཁར་འཛེགས་པ་དང་། དེ་མཐོང་ནས་ཤིང་དེར་འཛེགས་ནས་སྔར་ལྟར་སྡུག་བསྔལ་མྱོང་ངོ་། ། ཡང་རི་བྱ་རྒོད་དང་ཉེ་བ་ཡོད་དེ།
རི་དེ་ལ་འཛེག་པ་དང་བྱ་རྒོད་ལྕགས་ཀྱི་མཆུ་ཅན་དག་གིས་ཀླད་པ་བརྟོལ་ཞིང་ཀླད་རྒྱ་བྲུས་མིག་ཀྱང་འབྱིན་མགོ་ཡང་འདོར་བར་བྱེད། ཀླད་རྒྱ་མིག་ཕྱུངས་པ་དེ་དག་དམྱལ་བ་མུན་པ་ ་འཐིབས་པའི་ནང་དུ་བརྒྱུགས་པ་དང་། ཡང་བྱ་རྒོད་ལུས་ཆེ་ཞིང་ལྟོ་བའི་ནང་ན་མེ་མདག་ཡོད་པ་འོང་སྟེ་བཟུང་ནས་ཟའོ། ། 138དེའི་ལྟོ་བའི་ནང་དུ་སོང་བ་དེ་དག་ལོ་འབུམ་ཕྲག་དུ་མར་བསྲེག་གོ ། དེ་ནས་ཡུལ་ཆུ་བོ་མཐའ་ཡས་ཕ་རོལ་ཞེས་བྱ་བ་ཟངས་བསྐོལ་ཅིང་བཞུས་པའི་ཆུ་ཆེན་པོའི་ཕ་རོལ་ན། བཟའ་བཏུང་གནས་མལ་ནགས་ཚལ་ཡོད་པར་མཐོང་ནས་རྒྱུགས་པས། ཆུ་བོ་རབ་མེད་དེར་ལྷུང་ནས་ཁ་ཅིག་ཞུའོ། ། ཁ་ཅིག་ཁྭའི་མཆུ་འབར་བས་ཟའོ། ། ཁ་ཅིག་ཉའི་ཁ་འབར་བས་མིད་དེ་ཡན་ལག་ཉིང་ལག་ཞུ་བ་དེ་དག་ཐམས་ཅད་ཆུ་བོར་དེར་ཞུ་བར་གྱུར་ཏོ། ། མིར་སྒྱེས་ན་དེ་ཚེ་ཐུང་ཞིང་དབུལ་ལ་ཆུང་མ་ངན་པ་དང་།
དེ་གཞན་གྱི་ཆུང་མ་ལ་རབ་ཏུ་ཆགས་པར་འགྱུར་བའམ། དེ་ཆུང་མ་མེད་པར་འགྱུར་ལ་བརྙས་ཤིང་གཞན་གྱིས་བཀོལ་བར་འགྱུར་རོ། ། བུད་མེད་འོས་པ་མ་ཡིན་པ་ལ་ཚུལ་བཞིན་མ་ཡིན་པའི་འདོད་་་་་པས་ལོག་པར་གཡེམ་པ་བསྟེན་པ་དེ་ནི་སེམས་ཅན་དམྱལ་བ་་་་་་ཚོར་བ་མེད་པར་སྐྱེ་བར་འགྱུར་རོ། ། དེར་སྐྱེས་ན་གསལ་ཤིང་འབར་བས་རོ་སྨད་འབིགས་ཤིང་། དེ་ནས་རྒྱབ་མདུན་དཔུང་དང་ཡན་ལག་ཉིང་ལག་ཐམས་ཅད་འབིགས་པར་བྱེད་ཅིང་་་་་་་་བསྲེགས། ལྕགས་ཀྱི་ཕྲ་སྐམ་འབར་བས་ཆག་པ་འབྱེན་ཅིང་བྱ་རྒོད་ཀྱིས་བཟུང་ནས་ཟའོ། ། མིར་སྐྱེས་ན་དེ་མ་ནིང་དུ་འགྱུར་རོ། ། བུད་མེད་འོས་པ་མ་ཡིན་པའི་ཁར་བཅུག་ན་དེ་ཤི་ནས་དམྱལ་བ་ཨ་ལ་བུད་ལྟ་བུར་གཅོད་པར་སྐྱེ་བར་འགྱུར་རོ། ། 139དེར་སྐྱེས་ན་གཤིན་རྗེ་རྣམས་ཀྱིས་དེའི་ཁར་ཕུར་བུ་བཅུག་ནས་བརྡུངས་པས་ལྟག་པར་ཕུག་ནས་བསྒུལ་བས་རྣ་བར་འབྱུང་ངོ་། ། ལྕགས་སྣོད་དུ་ཟངས་བསྐོལ་བ་ཁར་བླུག་པས་ཁ་རྐན་མིད་པ་ལྟོ་བ་བསྲེག་ནས་སྨད་ནས་འབྱུང་ངོ་། །
མིར་སྐྱེས་ན་ལས་དེ་དང་རྒྱུ་མཐུན་པའི་འབྲས་བུ་དེའི་ཁ་ནས་དྲི་རུལ་བ་ལྟ་བུ་འབྱུང་སྟེ། སྲོག་ཆགས་གང་གིས་ཚོར་བ་ཀུན་ཡིད་འབྱུང་བར་འགྱུར་རོ། ། བུད་མེད་གཞན་འདོད་ཆགས་མི་འདོད་པ་དེའི་མངལ་མ་ཡིན་པར་མཐུས་བཅུག་ན། དེ་ཤི་ནས་དམྱལ་བ་གནད་གཅོད་ཆེ་བར་སྐྱེ་བར་འགྱུར་རོ། ། དེར་སྐྱེས་ན་ཛ་ར་ཛ་ར་ཉིས་འགྱུར་དུ་བྱས་པ་བསྲེག་པ་རབ་ཏུ་འབར་བ་དེ་དག་གིས་ཁ་འགེངས། ཇི་སྲིད་སྡིག་པའི་ལས་མ་ཟད་བར་དུ་ལོ་འབུམ་ཕྲག་དུ་མར་ངུ་་་་འབོད་བྱེད་དོ། ། མིར་སྐྱེས་ན་དེའི་ཆུང་མ་གཞན་དག་ལ་རབ་ཏུ་ཆགས་པར་འགྱུར་བ་བཟློག་པར་མི་ནུས་ཏེ། བྱས་ལ་བསགས་པའི་ལས་ཀྱི་རྣམ་པར་སྨིན་པ་ནི་ཚོར་བ་མ་མྱོང་གི་བར་དུ་ཆུད་ཟ་བར་མི་འགྱུར་རོ། ། བྱེས་པ་གཞན་ངུ་བཞིན་དུ་མཐུས་སྦ་བའི་གནས་སུ་བཅུག་པ་ནི་དེ་ཤི་ནས་དམྱལ་བ་འཇིགས་པར་ལྟ་བར་སྐྱེ་བར་འགྱུར་རོ། ། དེར་སྐྱེས་ན་སྔོན་བུ་གང་ཡིན་པ་དེ་མཐོང་སྟེ།
ངའི་བུ་ཡིན་སྙམ་པའི་སྲེད་པ་འབྱུང་ངོ་། ། དེ་ནས་བུ་དེ་ལ་གཤིན་རྗེ་རྣམས་ཀྱིས་ཕུར་བུས་འདེབས་ཤིང་། དེར་སྦ་བའི་140གནས་སུ་ཕུར་བུ་བཏབ་པ་མཐོང་ནས་སེམས་ལ་སྡུག་བསྔལ་གྱི་གནོད་པ་སྐྱེ་བར་འགྱུར་ཏེ། དེ་ནས་ལུས་ལ་སྡུག་བསྔལ་འདི་དག་འབྱུང་སྟེ། གཤིན་རྗེ་མི་དག་གིས་ཁ་སྦུབ་ཏུ་བཞག་ནས། ལྕགས་སྣོད་དུ་ཟངས་བཞུས་པ་འབར་བ། དེའི་སྦ་བའི་གནས་སུ་བླུག་གོ ། བླུགས་ནས་སྦ་བའི་གནས་ལོང་ག་སྲེག་གོ ། ལོང་ག་ནས་རྒྱུ་མ་སྙིང་མཚེར་གློ་བ་ཨོལ་ཀོང་མིད་པ་ལྕེ་རྐན་ཀླད་རྒྱས་་་་པར་བསྲེགས་ནས་འོག་ཏུ་བྱུང་ནས་འགྲོའོ། ། མིར་སྐྱེས་ན་ཁུ་ཆུ་་ ཉམས་པར་འགྱུར་ཞིང་བུ་མེ་ད་པར་འགྱུར་ལ་དེ་མ་ནིང་ཞེས་བྱ་སྟེ་སྐྱེ་བོ་ཀུན་གྱིས་སྨད་པར་འགྱུར་རོ། །
རང་གང་ལ་ཆགས་པའི་བུད་མེད་ཡིན་བསམ་ནས་ཕྱུགས་རྨིག་ཟླུམ་པོ་གཅིག་གི་མངལ་དུ་བཅུག་ན། དེ་ཤི་ནས་དམྱལ་བ་འཁུམས་པར་སྒྱེ་བར་འགྱུར་རོ། ། དེར་སྐྱེས་ན་བའམ་རྟ་རྒོད་མ་མཐོང་ངོ་། ། དེ་ཆགས་པས་བའམ་རྟ་རྒོད་མ་དེ་ལ་བསྙེགས་པས་དེ་དག་གི་ཁོང་བའི་ནང་་་་་ལྕགས་ཀྱི་མེ་མདག་འབར་བས་གང་སྟེ། དེ་དང་འཕྲད་ནས་ཚུལ་བཞིན་མ་ཡིན་པའི་ལས་བྱེད་པའི་དེའི་ཁོང་བའི་ནང་མེ་་་་་་མདག་གིས་གང་བ་དེར་འཇུག་པར་འགྱུར་ཏེ། ཁོང་བ་མུན་པ་དེར་ལོ་འབུམ་ཕྲག་དུ་མར་བསྲེག་ཅིང་འཚོད་དེ་ངུ་བར་ཡང་མི་ནུས་སོ། ། མིར་སྐྱེས་ན་གང་དུ་རང་གི་ཆུང་མ་ཡིན་ན་གཞན་དག་ལ་འདོད་པའི་ལོག་པར་གཡེམ་པ་རྒྱུ་མཐུན་པའི་འབྲས་བུ་དེས་141ཡུལ་དེ་ལྟ་བུར་སྐྱེ་བར་འགྱུར་རོ། ། སྐྱེ་བ་གང་ཞིག་སྐྱེ་བ་ལ་འཇུག་པར་བྱེད་ན་དེ་ཤི་ནས་དམྱལ་བ་ཉམ་ང་བ་མང་བར་སྐྱེ་་་་བར་འགྱུར་རོ། ། དེར་སྐྱེས་ན་སྐྱེ་བ་དེ་ཉིད་མཐོང་སྟེ་སྐྲ་འབར་ཞིང་ལུས་ཀུན་རབ་ཏུ་འབར་ལ་རྡོ་རྗེ་ལྟར་སྲ་བ་དེས་བཟུང་བན་ཡན་ལག་ཉིང་ལག་ཐམས་ཅད་ལ་གནོད་བྱེད་དོ། ། ཤི་ཡང་འཚོ་བར་འགྱུར་ཏེ།
སྐྱེ་བ་རབ་ཏུ་འབར་བ་དེས་འཇིགས་ཤིང་ཞུམ་པར་བྱེད་དོ། ། དེས་ངམ་གྲོག་མཐོང་སྟེ། དེའི་ནང་དུ་ལྷུང་ངོ་། ། དེ་ནམ་མཁའ་ལ་གནས་དང་། དེའི་ཁྭ་མཆུ་རབ་ཏུ་འབར་བ་དག་འོང་ནས་དུམ་བུར་གཅོད་དོ། ། དེ་ས་ལ་ལྷུང་བ་དང་ཝ་ཁ་འབར་བ་དག་འོང་ནས་ཟ་བར་བྱེད་དོ། ། གལ་ཏེ་དེའི་རུས་པ་དག་ཟད་པར་བཏོགས་ཀྱང་སྐྱེ་བར་འགྱུར་རོ། ། སྐྱེས་པ་དང་གཤིན་རྗེ་མི་དག་གིས་ལྕགས་ཀྱི་རྫ་མ་རབ་ཏུ་འབར་བ་དག་གི་་་་ནང་དུ་འཚོད་དོ། ། ཇི་སྲིད་སྡིག་པ་མ་ཟད་བར་དུ་ལོ་འབུམ་ཕྲག་དུ་མར་འཚོད་ཅིང་ཟ་ལ་ཕྱེ་མར་བརླག་གོ ། མིར་སྐྱེས་ན་དེས་ཆུང་མ་དུ་མ་ཆུད་ཟ་ཞིང་ཆུང་མ་གཅིག་ཀྱང་མི་འགྲུབ་ལ་ཀུན་མི་གཞན་གྱི་དྲུང་དུ་འགྲོ་བར་འགྱུར་རོ། །
གཞན་གྱིས་བུད་མེད་ཐོབ་ནས་སྐྱེ་བ་མང་པོ་དག་ལ་བྱེན་ཞིང་བདག་ཉིད་ཀྱང་མངལ་ལམ་མངལ་མ་ཡིན་པར་འཇུག་ན། དེ་ཤི་ནས་དམྱལ་བ་གནོད་པ་མི་ཟད་པར་སྐྱེ་བར་འགྱུར་རོ། ། དེར་སྐྱེས་ན་གཤིན་རྗེ་མི་རྣམས་142ཀྱིས་རྐང་བ་གྱེན་དུ་ཤིང་ཁར་བཏེགས་ཤིང་དེ་གྱེན་དུ་བཏགས་པ་ལ་མེས་སྲེག་སྟེ། ཁ་སོགས་ལུས་ཀུན་སྲེག་ཅིང་དེའི་ཚེ་དེའི་མིག་ཕྱུངས་ཤིང་སྐྱེས་པ་དག་སྲེག་གོ ། ཉམ་ཐག་ནས་འབོད་ཅིང་ངུ་སྐད་འབྱེན་ལ་ངུ་ཞིང་ཁྲོའོ། ། སྐད་འབྱེན་ཚེ་ཁ་ལ་མེ་བཅུག་སྟེ་གློ་འཚེར་ཕོ་བ་ལོང་ག་འདོམས་དང་གཞང་སྲེག་ནས་རྐང་བའི་བར་དུ་བསྲེགས་སོ། ། དེ་སྲེག་པ་ན་ཉམ་ཐག་པའི་ཚོར་བ་མྱོང་བར་འགྱུར་བའི་ཁྭ་དེ་དག་འོང་ནས་དེའི་ལུས་ལ་ཟ་བར་བྱེད་དོ། ། མིར་སྐྱེས་ན་དེའི་ཆུང་མ་དགའ་ཞིང་ལྟ་ན་སྡུག་པའང་གཞན་གྱིས་འཕྲོག་པ་དངེ་། ཆུང་མ་དེའི་ཕྱིར་འཇིག་རྟེན་འདི་དང་ཕ་རོལ་ཏུའང་འོ་དོད་འབོད་ཅིང་ངུ་བར་བྱེད་ལ་ཡོངས་སུ་གདུང་བར་བྱེད་པར་འགྱུར་རོ། ། བུད་མེད་གཞན་མ་རྙེད་པར་ལུག་མ་མོའམ་བོང་མོ་ལ་འཇུག་པར་བྱེད་པ་དེ་དམྱལ་བ་ཨ་ཚ་་་་ཟེར་བར་སྐྱེ་བར་འགྱུར་རོ། །
དེར་སྐྱེས་ན་ལྕགས་ཀྱིས་གྲོག་སྦུར་ཆེན་པོ་དག་གིས་ཡན་ཡག་དང་ཉིང་ལག་ཐམས་ཅད་ཟ་བར་་་་་་བྱེད་དོ། ། སེམས་ཅན་དམྱལ་བ་དེ་དག་གི་ལྟོ་བའང་མེས་གང་བར་འགྱུར་ཏེ་ཕྱི་ནང་སྲེག་ཅིང་ཟའོ། ། དེ་ནས་ཡང་སྐྱེས་ཚེ་སྲིན་བུ་དག་གིས་ཤ་ཟོས་ཁྲག་འཐུང་རྒྱུས་པ་གཅོད་རུས་པ་འཆའ་་་་་་རྐང་འཇིབ་རྒྱུ་མ་དང་གཉེ་མ་དག་ལ་ཟ་བར་བྱེད་དོ། ། དེས་ཟ་བ་ན་འོ་དོད་འབོད་ཅིང་ངུ་ལ་ཆོ་ངེ་འདེབས་ཤིང་སྙིང་རྗེ་སྐད་143དུ་སྨྲེ་སྔགས་འདོན་ཏོ། ། མིར་སྐྱེས་ན་དེ་ལ་འགྲན་ཟླ་མང་ཞིང་། རྒྱལ་པོའི་ཕོ་བྲང་འཁོར་དུ་དེའི་འགྲུབ་པ་མེད་པར་འགྱུར། དབུལ་ཞིང་ནོར་རྫས་ཐམས་ཅད་ཉམས་པར་འགྱུར་ལ་ཚེ་ཐུང་་་་བར་འགྱུར་རོ། ། སྲིང་མོའམ་གཞན་འོས་པ་མ་ཡིན་པ་དེ་ལྟ་བུ་དག་ལ་སྤྱོད་པར་བྱེད་ན། དེ་ཤི་ནས་དམྱལ་བ་ཀྱེ་ཧུ་ད་ཟེར་བར་སྐྱེ་བར་འགྱུར་རོ། ། དེར་སྐྱེས་ན་དེ་ན་ལྕགས་ཀྱི་རི་རབ་ཏུ་འབར་བ་ཁ་སྤུངས་པ་ཞེས་བྱ་བ་གནམ་ལ་ཐུག་པ་ཞིག་ཡོད།
དེ་ལ་ལྕགས་ཀྱི་ཤིང་ཆེན་པོ་དང་ལྕགས་ཀྱི་ཁྭ་འབར་བ་དག་གིས་གང་སྟེ། རི་དེ་རབ་ཏུ་འབར་ལ་མེ་ལྕེ་གཅིག་ཏུ་གྱུར་ཅིང་མེ་རྒྱུན་མི་འཆད་དུ་འབར་བ་ལས་དབང་གི་རི་དེ་པདྨའི་ཚལ་གྱིས་ཁེབས་པ། པདྨའི་འདབ་མ་དེ་དག་འོད་འཕྲོ་བར་མཐོང་ངོ་། ། གཤིན་རྗེ་དག་གིས་བརྡེགས་པ་ན་དེར་རྒྱུག་གོ ། རི་དེ་ལ་འཛེག་པ་དང་མེས་སྲེག་ཅིང་ཁྭ་རབ་ཏུ་འབར་བའི་མཆུ་རྣོན་པོ་དེས་ལུས་ཀྱི་ཆ་སོ་སོ་ནས་ཟ་བར་བྱེད་དོ། ། དེ་ནས་ཡང་སྐྱེ་བར་འགྱུར་ཏེ་སྒྱེས་ནས་སྔར་བཞིན་སྡུག་བསྔལ་ཡུན་རིང་མྱོང་བར་འགྱུར་རོ། ། མིར་སྐྱེས་ན་དེའི་ཡན་ལག་དང་ཉིང་ལག་ཐམས་ཅད་ལ་དྲི་རུལ་བ་་་་་འབྱུང་ཞིང་། མཛེ་འམ་དེ་ལ་ཤ་བཀྲ་འགྲན་ཟླ་མང་ཞིང་ཕལ་ཆེ་ལ་དབུལ་བ་དང་ཡུལ་ངན་པར་སྐྱེ་བར་འགྱུར་རོ། ་ ། དགེ་སློང་མ་ཚུལ་ཁྲིམས་རལ་ཅིང་སྤྱོད་པ་ངན་པ་ལ་མི་ཚངས་སྤྱད་ན་དེ་144ཤི་ནས་དམྱལ་བ་མཆི་མའི་རྒྱུན་མེ་ལྟ་བུར་སྐྱེ་བར་འགྱུར་རོ། ། དེར་སྐྱེས་ན་རབ་ཏུ་འབར་བའི་མེས་སྲེག་པ་ན་མཆི་མ་གང་བྱུང་བ་དེ་དག་མེའི་མཆི་མར་འབྱུང་སྟེ་དེ་དག་གིས་ལུས་སྲེག་ཅིང་་་་་སྡུག་མྱོང་བར་འགྱུར་རོ། །
གཞན་ཡང་མིག་གི་ནང་དུ་སེང་ལྡེང་མདག་མེས་འགེངས་ཤིང་རུས་བརྡུང་སོ་སོར་བྱེད་ལ་ལྕགས་ཀྱི་ཕུར་བུ་དང་གཏུན་ཤིང་དང་མདའ་བོ་ཆེ་རྣམས་ཀྱིས་ལུས་་་་་་གཅོད་ཅིང་འབིགས་ལ་དུམ་བུར་རློག་གོ ། ཕྲ་སྐམ་རབ་ཏུ་འབར་བས་གཞང་གདངས་པའི་ནང་དུ་ཞ་ཉེ་བསྐོལ་བས་བཀང་སྟེ་སྲེག་ལ། ཕྱི་རོལ་མེ་ཤིན་ཏུ་འབར་བས་རབ་ཏུ་བསྲེགས་ནས་ཤིན་ཏུ་ཚ་ཞིང་མི་བཟོད་པ་རྣམ་པ་དུ་མ་མྱོང་ངོ་། ། མིར་སྐྱེས་ན་དེ་སྐྲན་ཅན་དུ་འགྱུར་ཞིང་སྐམ་པོའམ་བྱད་ངན་པའམ་སྐོ་་་་་་བའམ་ལུས་ཚལ་ཤིང་བསྲེགས་པ་ལྟ་བུར་འགྱུར་རོ། ། བུད་མེད་ཀྱི་སྐྱེ་གནས་མ་ཡིན་པ་ཁ་འམ། རྐུབ་ཏུ་ལན་ཅིག་འདོད་པས་ལོག་པར་ཀུན་ཏུ་བསྟེན་ན། དེ་ཤི་ནས་དམྱལ་བ་དབང་པོ་ཐམས་ཅད་ཀུན་འགག་པ་ཞེས་བྱ་བར་སྐྱེ་བར་འགྱུར་རོ། ། དེར་སྐྱེས་ན་ཁ་མེས་འགེངས་ཤིང་ལྕགས་སྣོད་དུ་ཟངས་དམར་པོ་་་་་་་བཞུས་པ་བླུགས་ནས་བརྫངས་ལ། འོག་ནས་ཀྱང་སྲོག་ཆགས་མ་ཀོ་ཏ་གའི་མཆུར་རབ་ཏུ་འབར་བས་ཟའོ མེ་འབར་བའི་འཕྲེང་བ་བཅུ་གཅིག་གིས་བསྐོར་བའི་དབུས་ན་གདུངས་ཤིང་་་་་145སྲེག་སྟེ། ཡང་སོས་ཤིང་ཡང་སྲེག་གོ །
གྲོག་སྦུར་དག་གིས་མིག་ཟ། ཞ་ཉེས་རྣ་བ་གང་། རལ་གྲིས་སྣ་བཅད། སྤུ་གྲིས་ལྕེ་བཅད། སྤུ་གྲིའི་ཆར་གྱིས་ལུས་ཀུན་གཤེག་སྟེ་དབང་བོ་ཐམས་ཅད་སྡུག་བསྔལ་ཆེན་པོ་མྱོང་ངོ་། ། མིར་སྐྱེས་ན་དེའི་ཆུང་མ་སྡོམ་པ་མེད་པར་འགྱུར་ལ་ཆུང་མས་ཆོམ་རྐུན་པ་དག་གཉེར་ནས་གསོད་་་་་་་པར་བྱེད། དེ་བཞིན་དུ་རྒྱལ་པོའི་ཕོ་བྲང་འཁོར་དུ་གཡོ་ཐབས་དང་སྦྱར་ནས་གསོད་པར་བྱེད། དུག་གིས་གསོད་པར་བྱེད་ཅིང་། གཉིད་ལོག་དང་མཚོན་གྱིས་གསོད་པར་འགྱུར་རོ། ། འདོད་ཆགས་ཀྱི་སེམས་ཀྱིས་བུད་མེད་འོས་པ་མ་ཡིན་པ་རྗེས་སུ་དྲན་ནས།
ལག་པས་འདོད་པའི་ལོག་པར་གཡེམ་པ་བྱས་ན་དེ་ཤི་ནས་དམྱལ་བ་ཚོར་བ་མཐའ་མེད་པར་སྐྱེ་བར་འགྱུར་རོ། ། དེར་སྐྱེས་ན་མེའི་ཚོར་བ་དང་། མཚོན་གྱི་ཚོར་བ་དང་། བ་ཚྭའི་ཚོར་བ་དང་། ནད་ཀྱི་ཚོར་བ་སྟེ། ཚོར་བ་དེ་དག་ཡུན་རིང་མྱོང་ངོ་། ། མིར་སྐྱེས་ན། དེ་དབུལ་པོར་འགྱུར་ཞིང་། རི་བྲག་དང་དགོན་པ་དང་འཇིགས་པ་དང་། རི་བྲག་ས་དག་གི་གཡོག་བྲན་དུ་འགྱུར་ནད་རྣམས་ཀྱིས་རྟག་ཏུ་ན་བར་འགྱུར་རོ། །
དགེ་སྦྱོང་དུ་དམ་བཅས་པ་གང་ཞིག་སྔོན་གྱི་འདོད་པ་དག་ལ་སེམས་གཏོང་ཞིང་རོ་མྱང་བར་བྱེད་ལ་ཡིད་ལ་བྱེད། ཚུལ་བཞིན་མ་ཡིན་པ་ཡིད་ལ་བྱེད་པས་རོ་མྱང་བར་བྱས་པས་མཚན་མོ་ཉལ་བ་146ན་དེའི་རྨི་ལམ་དུ་བུད་མེད་དེ་ཉིད་དང་ལྷན་ཅིག་འཁྲིག་པར་་་་་བྱེད་དོ། ། སད་ནས་ཀྱང་མི་ཚངས་པར་སྤྱོད་པ་རྨི་ལམ་དུ་རྨིས་པ་དེ་ཉིད་ཀྱི་རོ་མྱང་བར་བྱེད་ཅིང་ཡང་ཡིད་ལ་བྱེད་རྗེས་སུ་ཡི་རིང་ཞིང་གཞན་དག་ལ་ཡོན་ཏན་འཛིན་ལ་དེ་དང་ལྷན་ཅིག་་་་་་གོམས་པར་བྱེད། མང་དུ་བྱེད་ཅིང་དེ་དང་དེ་ཉིད་ལ་དགའ་བར་བྱེད་ན། དེ་ཤི་ནས་དམྱལ་བ་པདྨ་ལྟར་གས་པར་སྐྱེ་བར་འགྱུར་རོ། ། དེར་སྐྱེས་ན་བུམ་པ་དག་གི་ནང་དུ་འཚོད་ཅིང་ལྕགས་ཀྱི་བྲེ་བོ་ཆེའི་ནང་དུ་ལྕགས་ཀྱི་གཏུན་ཤིང་རྣམས་ཀྱིས་་་་་་འཚོག་གོ ། དེ་དག་ལས་ཐར་ནས་མཚོ་ཆེན་པོའི་ནང་ན་པདྨའི་སྡོང་པོ་སྐྱེས་པ་མཐོང་ནས། དེར་སོང་བ་དང་ལམ་དུ་ཕུར་བུ་བཙུགས་པ་དག་གིས་རྐང་བ་ལ་ཕུག་གོ ། རྐང་བ་ཉམས་པ་དེ་ཁ་སྦུབ་ཏུ་ལྷུང་བས་ཕུར་བུ་ཟུག་པས་གན་རྐྱལ་དང་གཡས་་་་་གཡོན་དུ་འགྱེལ་ན་ཕུར་བུ་ཟུག འདུག་ན་ཡང་འོག་ནས་ཕུར་བུ་ཟུག་ཚེ་སྐད་འབྱིན་ཅིང་ངུའོ། །
པདྨ་དེ་ལ་ལྟ་ཞིང་འཁོད་པ་ན་རྒྱབ་ནས་གཤིན་རྗེ་དག་གིས་རལ་གྲི་དགྲ་སྟ་མདའ་བོ་ཆེ་མདུང་རྣམས་ཀྱིས་འདེབས་ཏེ། འགའ་ཞིག་པདྨའི་དྲུང་དུ་ཕྱིན་ནས་དེ་ལ་འཛེག་པ་དང་། པདྨ་དེ་ཡང་སེང་ལྡེང་གི་མེའི་མདག་མ་ལྟ་བུས་གང་ཞིང་རྡོ་རྗེ་ལྟར་སྲ་བའི་ལོ་མ་ལ་འཛེག་སྟེ། དེའང་ཁ་ཟུམ་པར་འགྱུར་རོ། ། མིར་སྐྱེས་ན་དེ་མིག་ཡོན་དུ་འགྱུར་147ཚུལ་ཁྲིམས་འཆལ་ཅིང་དབུལ་ལ་ཚེ་ཐུང་བར་འགྱུར་རོ། ། དགེ་སྦྱོང་དུ་དམ་བཅས་པ་ཁ་ཅིག་གིས་ཚངས་སྤྱོད་བསྲུང་ཀྱང་། ཆགས་པའི་དབང་གིས་ཚངས་པར་སྤྱད་པའི་དགེ་བ་འདིས་ལྷའི་འཇིག་རྟེན་དུ་སྐྱེས་ནས་ལྷ་མོས་ཡོངས་སུ་བསྐོར་བར་གྱུར་ཅིག་ཅེས་ལོག་པར་བསྔོས་ན། དེ་ཤི་ནས་དམྱལ་བ་པདྨ་ཆེན་པོ་ལྟར་གས་པར་སྐྱེ་བར་འགྱུར་རོ། ། དེར་སྐྱེས་ན་བ་ཚྭའི་ཆུ་བོའི་རླབས་ཞེས་བྱ་བའི་བ་ཚྭའི་ཆུ་ཆེན་པོར་ཞུགས་པ་དང་། ཚོར་བ་ཤིན་ཏུ་ཚ་བ་རྩུབ་པ་མི་བཟོད་པར་དཀའ་བ་དག་མྱོང་སྟེ།
དེས་རུས་པ་རྡོ། སྒྲ་ཉ་ལྕིབས། ཤ་འདམ་དུ་གྱུར། རོ་ཉེ་སྐོལ་བ་ཆུར་གྱུར། དེར་སྐྱེ་བ་རྣམས་ཉར་གྱུར་ཏེ། ཆུ་བོ་དེས་ཁ་ས་བུབ་ཏུ་དེད་ཅིང་བསྐོལ་ཏོ། ། འགྲམ་དུ་ཆགས་ན་ཁྭ་མཆུ་རབ་ཏུ་འབར་བ་རྣམས་ཀྱིས་ཟའོ། ། དེ་ནས་བྲོས་ཀྱང་གཤིན་རྗེ་རྣམས་ཀྱིས་ལྕགས་མདུང་གིས་བཏབས་ནས་ཆུ་བོའི་ནང་དུ་་་་འཇུག སྟེང་དུ་བྱུང་ན། རྐང་བ་བརླའི་སྦུབས་རྒྱབ་ཀྱི་ཤ་དག་འཚོད་པར་བྱེད།
མགུལ་བའི་ཤའང་ཆད་པར་འགྱུར། རུས་པའང་བསྐོལ་བར་འགྱུར། མགོའི་ཤ་ཆད་ཅིང་ཐོད་པའང་ཆད་པར་འགྱུར་ཏེ། དེ་ལྟར་ལོ་འབུམ་ཕྲག་དུ་མར་བསྲེག་ཅིང་བསྐོལ་ལ་འཚོད་དོ། ། ཆུ་བོ་དེ་ལས་ཐར་ནས་མཚོ་མེ་ཏོག་དང་བདྨ་སྔོན་པོ་མཐོང་སྟེ། དེར་སོང་བས་པདྨའི་ཚལ་དེ་དག་148ལྕགས་ཀྱི་པདྨ་རེག་ན་སྤུ་གྲི་ལྟར་གཤེག་གཅོད་ཟ་ཞིང་རྡུངས་་་་་་པར་བྱེད་དོ། ། གཤིན་རྗེ་རྣམས་ཀྱིས་གཙེས་པ་དག་པདྨ་དེ་ལ་འཛེག་པས། པདྨའི་ནང་མེ་མདག་གིས་གང་བས་བསྲེག་ཅིང་ལོ་མ་ལྕགས་ལས་བྱས་པ་དག་གིས་འཆུམ་པར་བྱེད། ཁྭ་རྣམས་ཀྱིས་ཟ་ཞིང་ལྕེ་གཅོད་རྣ་བ་འབིགས། ལུས་རྣམས་ཟད་པར་བྱེད་དོ། །
མིར་སྐྱེས་ན་དེ་དམུ་རྫིང་ཅན་དུ་འགྱུར་ཞིང་རྟག་ཏུ་བཀྲེས་པ་དང་སྐོམ་པས་གདུང་ལ་ཁྲོ་བར་ཡང་འགྱུར་རོ། ། དགེ་སྦྱོང་དུ་དམ་བཅས་པ་དེས་སྔོན་་གྱེ་ཁྱིམ་ན་གནས་པའི་བུད་མེད་དག་དང་ལྷན་ཅིག་རྒོད་ཅིང་རྩེས་པ་དག་དེའི་ཚེ་ཚུལ་་་་་་་་་བཞིན་མ་ཡིན་པ་ཡིད་ལ་བྱེད་པ་དྲན་ཞིང་ཡང་དང་ཡང་དུ་དྲན་པ་ཉིད་དུ་བྱེད་ལ་དེ་ལ་ཆགས་ཤིང་ཡོངས་སུ་རྟོག་པར་བྱེད། ཡང་སེམས་པར་བྱེད་ཅིང་དགེ་བའི་ཆོས་ལ་སེམས་པར་མི་བྱེད་ལ་ཆོས་མི་སྒྲུབ་གནས་མལ་ན་བའི་གསོས་སྨན་སོགས་འོས་པ་མ་ཡིན་པའི་ཡོ་བྱད་མང་བོ་འཆང་བ་དེ་ནི་ཤི་ནས་དམྱལ་བ་མེ་་་་་་་ཐབ་ཏུ་སྐྱེ་བར་འགྱུར་རོ། ། དེར་སྐྱེས་ན་མེ་ཐབ་ཀྱི་མེ་འབར་བས་བསྲེགས་ཏེ་སྐད་འབྱེན་ཚེ་ཁ་མེས་འགེང་ངོ་། ། རྣ་བར་མེ་འབར་བ་འཇུག སྣར་ཡང་མེ་འབར་བ་འཇུག ལུས་ཀུན་ནས་མེ་འབར་བས་ངུ་སྐད་འབྱིན་སྨྲེ་སྔགས་འདོན་ཏོ། ། ཚུལ་ཁྲིམས་མེད་པས་བསོད་སྙེམས་ཟོས་པ་ལ། དེའི་ལྕེ་ལྕགས་རབ་ཏུ་འབར་149བའི་མེས་སྲེག་གོ ། ཚུལ་ཁྲིམས་ཅན་གྱིས་ཚུལ་བཞིན་མ་ཡིན་པ་ཡིད་ལ་བྱེད་པས་བུད་མེད་ལ་བལྟས་ནས་མཐོང་ན་དེའི་མིག་་་་་་བསྲེག་པར་འགྱུར་རོ། །
ཆགས་པའི་སེམས་ཀྱིས་བུད་མེད་མཛེས་མ་གཞན་དང་རྒོད་ཅིང་གླུ་དབྱངས་ལེན་པའི་སྒྲ་འབྱིན་པ་དག་ལ་ཉན་ནས་ཐོས་ན་དེའི་རྣ་བར་རོ་ཉེ་རབ་ཏུ་བསྐོལ་་་་་་་བས་འགེངས་པར་འགྱུར་རོ། ། ཚུལ་འཆལ་གྱི་དགེ་འདུན་རྣམས་ཀྱིས་བདུག་སྤོས་བཟུང་བས་སྣ་བཅད་ཅིང་བསྲེག་པར་་་་་འགྱུར་ཏེ། དེ་ལྟར་ཚུལ་ཁྲིམས་མེད་པའི་དབང་པོ་ལྔ་ལ་ལས་དང་མཚུངས་པའི་ཆད་པ་དྲག་པོ་འབྱུང་ངོ་། ། མིར་སྐྱེས་ན་དེ་བྱད་ལག་ངན་ཅིང་ལོང་བ་དང་ཞ་ཞིང་དབུལ་བར་འགྱུར་ལ། དར་ལ་བབས་པ་ཉིད་ཀྱི་ཚེ་འཆི་བར་འགྱུར་རོ། ། དགེ་སྦྱོང་དུ་དམ་བཅས་པ་གང་གིས་མིའི་གར་དང་གླུ་དབྱངས་དང་རྒྱན་་་་་་་དག་གི་སྒྲ་ཐོས་ནས། ཚུལ་བཞིན་མ་ཡིན་པ་ཡིད་ལ་བྱེད་པ་གཡེང་བའི་བློས་དགོད་པ་དང་། སྒེག་དང་། རྩེས་པ་དེ་ཐོས་ནས་ཁུ་བ་བྱུང་ལ། བྱུང་ནས་ཀྱང་རོ་མྱང་བར་བྱེད་ཅིང་བསགས་ན་དེ་ཤི་ནས་དམྱལ་བ་ལྕགས་ཀྱི་མེ་མདག་ཏུ་སྐྱེ་བར་་་་་འགྱུར་རོ། །
དེར་སྐྱེས་ན་ལྕགས་ཀྱི་ར་བ་གྲུ་བཞི་བས་བསྐོར་བའི་ནང་དུ་བཅུག་ནས་མེས་སྲེག་ཅིང་མེ་ཆར་ལྕགས་ཀྱི་ཆར་རྒྱུན་མི་འཆད་དུ་འབབ་བོ། ། ལྕགས་ཀྱི་ཆར་བས་ཡན་ལག་ཉིང་ལག་150ཐམས་ཅད་ཕྱེ་མར་རློག་ཅིང་། མེ་མདག་གི་ཆར་བས་གདུངས་ཤིང་སྲེག་གོ ། མིར་སྐྱེས་ན་དེ་རྟག་ཏུ་ཆུ་བོ་ཆེན་པོའི་མཉན་པར་འགྱུར། རྟག་ཏུ་འཇིགས་པ་དང་། ནད་བུ་ཅན་དུ་འགྱུར། གླང་པོ་ཆེའི་སོས་འཚེ་སྟེ་སྟག་ཏུ་འཆི་བས་ཉེན་པར་འགྱུར་རོ། ། ཞེས་པ་ལ་སོགས་རྒྱ་ཆེར་གསུངས་སོ། ། རྒྱ་ཆེར་རོལ་བ་ལས ཇི་ལྟར་མི་མཁས་མི་ཞིག་ནི། ། དྲི་ང་གླ་རྩིའི་བུམ་པ་ལ། །
ཕྱི་རོལ་རི་མོ་བྲིས་པ་ཞིག ། མགོ་ལ་ཁྱེར་ཏེ་སོང་བ་ལས། ། འགྲོ་བ་དེ་ཡི་དེ་ཡང་ནི། ། དེ་ལས་ལྷུང་དེ་ཆགས་གྱུར་ནས། ། དྲི་ང་གླ་རྩི་མཐོང་གྱུར་ཏེ། ། ཆགས་པ་མེད་ཅིང་འབྲོས་པ་ལྟར། ། དེ་བཞིན་བྱིས་པ་མི་མཁས་པ། ། བུད་མེད་རྣམས་ལ་ཡིད་ཞེན་ཅིང་། ། ཁ་དོག་གཟུགས་དང་དབྱིབས་རྣམས་ལ། ། བརྟགས་ནས་དེ་ལ་ཆགས་པར་བྱེད། །
ལུས་ཀྱི་རང་བཞིན་གང་ཡིན་པ། ། དེ་ལ་ཁྱེའུ་ཁྱོད་རབ་རྟོགས་ཤིག ། དུར་ཁྲོད་རུལ་བའི་དྲི་ལ་ནི། ། མཁས་པ་སུ་ཞིག་ཆགས་པར་འགྱུར། ། ཞེས་དང་། འདོད་པའི་སྐྱོན་ནི་བདག་གིས་མཐའ་ཡས་རིག ། འཐབ་མོ་འཁོན་ཅེས་མྱ་ངན་སྡུག་བསྔལ་རྩ། ། འཇིགས་བྱེད་དུག་གི་ལོ་མ་འདྲ་བ་སྟེ། ། མེ་དང་འདྲ་ཞིང་རལ་གྲི་སོ་དང་འདྲ། ། འདོད་པའི་ཡོན་ཏན་བདག་འདོད་མ་ཡིན་ཏེ། །
བདག་ནི་བུད་མེད་ཚོགས་དང་མཛེས་མ་ཡིན། ། བསམ་གཏན་ཏིང་འཛིན་བདེ་བས་ཞི་སེམས་སུ། ། བདག་ནི་མི་151སྨྲ་ནགས་ཚལ་གནས་པར་བྱ། ། གསུངས། དྲན་པ་ཉེར་བཞག་ལས། གཙུག་ལག་ཁང་དང་ཀུན་དགར་བརྩོན། ། ཆོས་ཀྱི་སྤྱོད་ཚུལ་དགའ་མེད་ཅིང་། ། བུད་མེད་ཆང་ལ་ཆགས་པའི་བློ། ། དེ་ལྟ་བུ་ནི་དགེ་སློང་མིན། ། ཞེས་དང་།
གང་ཞིག་རྙེད་དང་བཀུར་བསྟི་དང་། ། གང་ཞིག་ཡུལ་སྡུག་སེམས་བྱེད་ལ། ། བུད་མེད་ལྟ་ཞིང་དེ་འདོད་པ། ། དགེ་མིན་ཁྱེམ་མིན་གཡོན་ཅན་ཡིན། ། ཞེས་དང་། རི་མོར་བྲིས་པའི་བུད་མེད་ལ། ། མིག་གིས་ལྟ་བར་མི་བྱེད་དོ། ། འཇིག་རྟེན་འདོད་པ་དམ་བཅོམ་པ། ། དེ་ལྟ་བུ་ནི་གྲོལ་ཞེས་བྱ། ། ཞེས་དང་།
གཞན་ཡང་། གང་ཞིག་བུད་མེད་དབང་སོང་བ། ། མི་ནི་ངན་པར་བྱས་པ་སྟེ། ། དེ་ནི་དམྱལ་བ་འདིར་འགྲོ་སྟེ། ། ཁྱོད་ཀྱི་དེ་ཡི་རྗེས་སུ་མྱོང་། ། ཞེས་དང་། བུད་མེད་ངན་སོང་གཞི་ཡིན་ཞིང་། ། ཀུན་ནས་ནོར་ནི་ཟད་པར་བྱེད། ། མི་གང་བུད་མེད་ཚིག་ཉན་པ། ། དེ་ལ་བདེ་བ་ག་ལ་ཡོད། །
དོན་མེད་ཆོས་ལ་དགའ་བ་ནི། ། བུད་མེད་གཡོ་དང་ཕྲ་ ག་དོག་མང་། ། འཇིག་རྟེན་གཉིས་ནི་རྣམ་འཇིགས་པ། ། སྐྱེ་བ་རྣམས་ཀྱི་མདུན་ན་གནས། ། དེ་ཚིག་ཤིན་ཏུ་མི་བརྟན་ཏེ། ། རྟག་ཏུ་འདོད་ཆགས་བསྐྱེད་ལ་མཁས། ། དེ་ཡི་སྙིང་ནི་གཞན་སེམས་ལ། ། གཞན་གྱི་ཚུལ་གྱིས་སྨྲ་བར་བྱེད། ། དང་པོར་གཉེན་ཞིང་སྲུང་བྱེད་ལ། ། ཕྱི་ནས་སེམས་ནི་རྡོ་རྗེ་འདྲ། །
སེམས་ནི་ཡང་ལ་ཕན་པ་མེད། ། 152བཀུར་བསྟེ་དག་ནི་དྲན་མི་བྱེད། ། ལེགས་པ་བརྒྱ་ནི་ཆུད་ཟོན་ལ། ། མི་ལེགས་གཅིག་པུ་དྲན་པར་བྱེད། ། སྡིག་པའི་ས་གཞི་བུད་མེད་ཡིན། ། སྙིང་ནི་གློག་གི་ངོ་བོ་བཞིན། ། སྐྱེས་པ་ཆགས་པའི་སེམས་ཡོད་པ། ། འཇིགས་པའི་རྒྱུ་ནི་བུད་མེད་བྱེད། ། འཇིག་རྟེན་འདི་དང་ཕ་རོལ་ཏུ། ། འཇིགས་བྱེད་ནང་ན་བུད་མེད་འཇིགས། །
གལ་ཏེ་བདེ་བ་མཆོག་འདོད་ན། ། དེ་ལྟར་བུད་མེད་རྣམ་པར་སྤོངས། ། བུད་མེད་རྟག་ཏུ་སྤངས་པ་ནི། ། འཇིག་རྟེན་འདི་དང་ཕ་རོལ་བདེ། ། གང་ཞིག་དབུལ་བ་སྤོང་འདོད་ཅིང་། ། གང་ཞིག་བདག་ནི་འབྱོར་འདོད་དང་། ། གང་ཞིག་མྱ་ངན་འདའ་འགྲོ་འདོད། ། མི་དེས་བུད་མེད་སྤངས་པར་བྱོས། ། ཞེས་དང་། རིན་ཆེན་འཕྲེང་བ་ལས།
བུད་མེད་ཆགས་པ་ཕལ་ཆེར་ནི། ། བུད་མེད་གཟུགས་བཟང་སེམས་ལས་བྱུང་། ། བུད་མེད་ལུས་ལ་དོན་དུ་ནི། ། གཙང་བ་ཅུང་ཟད་ཡོད་མ་ཡིན། ། ཁ་ནི་ཁ་ཆུ་རུལ་བ་དང་། ། སོ་སྐྱག་མི་གཙང་སྣོད་ཡིན་ཏེ། ། སྣ་ནི་སྣག་སྣབས་སྣ་ཆུའི་སྣོད། ། མིག་ནི་མིག་རྡུལ་མཆི་མའི་སྣོད། ། ལྟོ་བའི་ཁོང་ནི་བཤང་གཅི་དང་། ། གློ་བ་མཆིན་སོགས་སྣོད་ཡིན་པར། །
རྨོངས་པས་བུད་མེད་མ་མཐོང་བ། ། དེ་ཡི་ལུས་ལ་ཆགས་པར་བྱེད། ། མི་ཤེས་འགའ་ཞིག་མི་གཙང་བའི། ། བུམ་པ་རྒྱན་ལ་ཆགས་པ་ལྟར། ། འཇིག་རྟེན་མི་ཤེས་རྨོངས་པ་ཡིས། ། བུད་མེད་153རྣམས་ལ་དེ་བཞིན་ནོ། ། ལུས་ཡུལ་ཤིན་ཏུ་དྲི་ང་བ། ། ཆགས་བྲལ་རྒྱུ་ནི་གང་ཡིན་པ། ། དེ་ལ་འཇིག་རྟེན་ཆེས་ཆགས་ན། གང་གིས་འདོད་ཆགས་བྲལ་བར་བཀྲི། །
ཇི་ལྟར་བཤང་དང་གཅི་གཞི་ལ། ། ངན་སྐྱུགས་ཕག་རབ་ཆགས་པ་ལྟར། ། དེ་བཞིན་བཤང་དང་གཅི་གཞི་ལ། ། འདོད་ལྡན་ངན་སྒྱུགས་ཕག་རྣམས་ཆགས། ། ལུས་ཀྱི་གྲོང་ཁྱེར་མི་གཙང་བ། ། འབྱུང་བའི་བུ་ག་འདོད་པ་གང་། ། དེ་ནི་སྐྱེ་བོ་བླུན་པོ་ཡིས། ། དགའ་བའི་དོན་དུ་ཉེ་བར་བརྟག ། ཁྱོད་བདག་ཉིད་ཀྱིས་བཤང་གཅི་སོགས། ། སོ་སོར་མི་གཙང་མཐོང་ནས་ནི། །
དེ་འདུས་ལུས་ལ་ཇི་ལྟ་བུར། ། ཡིད་དུ་འོང་བ་ཉིད་དུ་འགྱུར། ། ཁྲག་དང་ཁུ་བ་འདྲེས་པ་ཡི། ། ས་བོན་མི་གཙང་སྙིང་བོས་སྐྱེད། ། མི་གཙང་ངོ་བོར་ཤེས་བཞིན་དུ། ། འདི་ལ་འདོད་ཅིང་གང་ཞིག་ཆགས། ། ཞེས་དང་། མཁས་པ་ཆེན་པོ་ས་ཛས་བུ་ལ་སྤྲིངས་པ་ལས། འདོད་པའི་ཕྱིར་ནི་བྱིས་པ་རྣམས། ། བུད་མེད་རུལ་བ་བསྟེན་བྱེད་པ། །
འགྲོ་བ་རུལ་བ་འགྲོ་འགྱུར་ཞིང་། ། ངན་སོང་གནས་སུ་ལྟུང་བར་འགྱུར། ། འཇིགས་པ་ཆེན་པོའི་འཆིང་བ་ནི། ། བུད་མེད་ཞགས་པ་མི་ཟད་པ། ། སངས་རྒྱས་རྣམས་ཀྱིས་འདོད་པ་དང་། ། བུད་མེད་བསྟེན་པའང་མ་བསྔགས་སོ། ། ལམ་འདིས་བྱང་ཆུབ་བར་བཅད་པས། ། སྦྲུལ་གདུག་ཤིན་ཏུ་ཁྲོ་བ་ལྟར། ། མཁས་ཁྱོད་བུད་མེད་154རྣམ་པར་སྤོངས། ། མི་གང་དག་ནི་བུད་མེད་འདོད། །
དེ་དག་བདེ་བ་ག་ལ་འགྱུར། ། བུད་མེད་འཕུང་བར་བྱེད་པ་སྟེ། ། འཇིག་རྟེན་འདི་དང་ཕ་རོལ་འཕུང་། ། རྣམ་པ་ཀུན་ཏུ་ནོར་འཇིག་དང་། ། ངན་སོང་རྩ་བ་བུད་མེད་ཡིན། ། བུ་ཁྱོད་བདག་ལ་ཕན་འདོད་ན། ། དེ་བས་བུད་མེད་རྟག་ཏུ་སྤོངས། ། བུད་མེད་རྣམས་ཀྱི་རང་བཞིན་ནི། ། འདོད་ཅན་རྣམས་ཀྱིས་མི་རིགས་ཏེ། ། སྐྱེས་པ་དང་ནི་ཡིད་གཅུགས་ཤིང་། །
རྩེ་དགའ་དུ་མ་བྱས་ནས་ཀྱང་། སྦྲུལ་གྱིས་པགས་རྙིང་འདོར་བ་ལྟར། ། བུད་མེད་ཀྱིས་ནི་གློ་བུར་འདོར། ། སྦྲང་མས་མེ་ཏོག་རྙིང་བ་ལྟར། ། བུད་མེད་ཀྱིས་ནི་ནོར་མེད་པའི། ། སྐྱེས་པ་རྒན་པོ་འདོར་བྱེད་ཅིང་། ། གཟུགས་བྱད་ངན་པའང་འདོར་བ་ཡིན། ། རབ་ཏུ་བརྩེ་བས་བུད་མེད་དག ། ཐམས་ཅད་དུ་ནི་ཡོངས་བསྐྱངས་ཀྱང་། ། བུད་མེད་ཤིན་ཏུ་མི་བཟང་བ། །
བདག་གིར་བྱས་པ་མི་ནུས་སོ། ། དེ་ཡི་རང་བཞིན་དེ་ཡིན་ཏེ། ། བུད་མེད་རྣམས་ནི་སེམས་མི་བསྲུན། ། བྱས་པ་དྲིན་དུ་མི་གཟོ་བས། ། རང་གི་སྐྱེས་པའང་གསོད་པར་བྱེད། ། མཆུ་སོ་དང་ནི་སྡེར་མོ་ཅན། ། རྭ་ཅན་ལག་ན་མཚོན་ཐོགས་དང་། ། རྒྱལ་པོ་ངན་དང་བུད་མེད་ལ། ། ནམ་ཡང་ཡིད་བརྟན་མི་བྱའོ། ། བུད་མེད་ཁ་ཟས་ཉིས་འགྱུར་སྟེ། །
གཡོ་སྒྱུ་དག་ནི་བཞི་འགྱུར་ཡིན། ། ཕྲག་དོག་ཤེས་ནི་དྲུག་འགྱུར་ཏེ། ། འདོད་155པ་བརྒྱ་འགྱུར་ཡིན་རིག་བྱ། ། ཤིང་རྣམས་ཀྱིས་ནི་མེ་དང་ནི། ། ཆར་གྱིས་རྒྱ་མཚོ་ཆེན་པོ་དང་། ། འབྱུང་བོ་ཀུན་གྱིས་གཤིན་རྗེ་ལྟར། ། སྐྱེས་པས་བུད་མེད་ངོམས་མི་འགྱུར། ། སུ་ཀ་རྩེ་ཡི་ཁ་ཆུ་ཡིས། ། བྱེ་མའི་ཕུང་པོ་ཅི་ལྟར་སྦངས། ། སྐྱེས་པ་གཞོན་ནུ་ཐམས་ཅད་ཀྱིས། །
བུད་མེད་གཅིག་ནི་ངོམས་མི་འགྱུར། ། བྱི་བོ་བྱེད་པའི་ངང་ཚུལ་ཅན། ། མ་བསྡམས་མི་བསྲུན་འདོད་ལ་བརྐམ། ། རང་གི་ཆུང་མས་མི་ཆོག་སྟེ། ། འཇིག་རྟེན་དག་ན་སྨད་འོས་ཡིན། ། འདི་དང་ཕ་རོལ་སྡུག་བསྔལ་འགྱུར། ། གསོད་དང་ཆད་པ་དྲག་པོ་མྱོང་། ། སེམས་ཅན་དམྱལ་བ་རྣམས་སུ་སྐྱེ། ། དེ་བས་བུ་ཁྱོད་དེ་སྤོངས་ཤིག ། བྱི་བོ་བྱེད་པ་ཤལ་མ་ལི། །
ལྕགས་ཀྱི་ཚེར་མ་རྩེ་མོ་འབར། ། སོར་ནི་བཅུ་དྲུག་ཡོད་པ་ལ། ། ངུ་ཞིང་སྟོབས་ཀྱིས་འཛེག་པར་འགྱུར། ། བུད་མེད་ཤིན་ཏུ་འཇིགས་འཇིགས་ལྟ། ། མཆེ་རྣོ་ལུས་ཆེ་འབར་བ་ཡིས། ། གཞན་གྱི་བུད་མེད་འཕྲོག་པ་ལ། ། ཅི་ནས་ཟ་བར་ཁོ་ནར་འགྱུར། ། གལ་ཏེ་ཆུང་མ་བསྟེན་ན་ཡང་། ། དེ་ཡི་ཉེས་དམིགས་དྲུག་ཅུ་ལྔ། ། དྲག་ཤུལ་ཅན་གྱི་མདོ་ལས་གསུངས། །
དེ་ཕྱིར་བུད་མེད་སྤང་བར་བྱ། ། བུད་མེད་ལ་ཆགས་སྤངས་པའོ། ། ཞེས་གསུངས། ཁྱེམ་གྱི་ཉེས་པ་བསྟན་པའི་མདོ་ལས། ཕོ་མོས་འཁྲིག་པའི་འདོད་སྤྱོད་པའི། ། ཡུད་ཙམ་བདེ་ལ་ཆགས་པ་ནི། ། བསྐལ་བ་དུ་མར་156སྦྱོར་བ་ཡི། ། འབར་བའི་ཁྲི་ལ་ཆགས་པའོ། ། ལྕགས་ཀྱི་ཁྲི་བསྲེག་འབར་བ་ལ། ། ཚེ་འདིར་གཏན་དུ་སྤྱོད་སླ་ཡི། །
ཕ་མས་བྱེན་པའི་ཆུང་མ་ལ། ། ཆགས་པའི་སེམས་ཀྱིས་བལྟ་བ་ཡང་། ། སྡིག་པ་ཡིན་པར་ངས་བཤད་ན། ། འགྲོགས་ཤིང་བསྟེན་པ་སྨོས་ཅི་དགོས། ། དེ་ཡང་དེ་ཅིའི་ཕྱིར་ཞེ་ན། ། ཆུང་མ་མྱ་ངན་རྩ་བའོ། ། ཆུང་མ་སྡིག་པའི་རྩ་བའོ། ། ཆུང་མ་སྡུག་བསྔལ་རྩ་བའོ། ། ཆུང་མ་འཕུང་བའི་རྩ་བའོ། ། ཆུང་མ་གནོད་པའི་རྩ་བའོ། །
ཆུང་མ་འཆིང་བའི་རྩ་བའོ། ། ཆུང་མ་དགྲ་ཡི་རྩ་བའོ། ། ཆུང་མ་དམུས་ལོང་རྩ་བའོ། ། ཤེས་རབ་སྤྱན་མིག་འཛེར་བྱེད་པའི། ། གཞི་དང་རྩ་བ་ཆུང་མ་ཡིན། ། དཔེར་ན་ཏིལ་འབྲས་ས་ལ་ཡི། ། ལོ་ཏོག་ཕུན་སུམ་ཚོགས་པ་ལ། ། རྡོ་རྗེ་སེར་བ་བབས་གྱུར་ན། ། འབྲས་བུ་བླང་དུ་མེད་པ་ལྟར། ། སྐྱེས་བུ་དགེ་བའི་ལོ་ཏོག་ལ། །
བུད་མེད་སེར་བ་དེ་བཞིན་ནོ། ། དཔེར་ན་ཨུཏྤལ་མེ་ཏོག་ལ། ། གྲང་ལྷགས་བ་མོ་བབས་གྱུར་ན། ། མདོག་ཉམས་རྙིད་པར་འགྱུར་བ་ལྟར། ། སྐྱེས་བུ་དགེ་བའི་མེ་ཏོག་ལ། ། བུད་མེད་གྲང་ལྷགས་དེ་བཞིན་ནོ། ། དཔེར་ན་བཅོ་ལྔའི་ཟླ་ཤར་ལ། ། སྤྲིན་གྱིས་གཡོགས་པར་གྱུར་པ་ན། ། འོད་སྟོང་འཇིག་རྟེན་མི་མཐོང་བར། ། སྐྱེས་བུ་དགེ་བའི་ཟླ་བ་ལ། །
བུད་མེད་ལྷོ་སྤྲིན་དེ་བཞིན་ནོ། ། ཉེས་མཐའ་ཡས་པའི་བུད་མེད་ལ། ། བལྟས་ཤིང་གཏམ་ཀྱང་ལྟུང་འགྱུར་157ན། ། འགྲོགས་ཤིང་བསྟེན་པ་སྨོས་ཅི་དགོས། །

ཞེས་སོགས་མཐའ་ཡས་པར་གསུངས་ལ། དེ་བས་ཀྱང་སྡོམ་པ་ཞུས་པའི་རབ་བྱུང་ཉམས་པ་ན་ཉེས་པ་བརྒྱ་སྟོང་འགྱུར་གྱི་ཆེ་སྟེ། ཚུལ་ཁྲིམས་ཡང་དག་པར་ལྡན་པའི་མདོ་ལས། སྲོག་དང་བྲལ་ཞིང་ཤི་བ་ནི་སླའི་ཚུལ་ཁྲིམས་རལ་ཞིང་ཞིག་པ་ནི་དེ་ལྟར་མ་ཡིན་ནོ། ། དེ་ཅིའི་ཕྱིར་ཞེ་ན། སྲོག་དང་བྲལ་བ་ནི་དེ་ཉིད་ཀྱི་སྐྱེ་བ་ཞིག་པར་ཟད་ཀྱི། ཚུལ་ཁྲིམས་ཞིག་པ་ནི་སྐྱེ་བ་འབུམ་ཕྲག་བརྒྱའི་བར་དུ་རིགས་་་་་་དང་བྲལ་ཞིང་བདེ་བ་སྤོངས་ཏེ། རྣམ་པར་ལྟུང་ཞིང་ཉམས་པར་འགྱུར་རོ། ། ཞེས་དང་། བུ་སྟོན་སྙིང་ཐུར་ལས། ལོག་པར་གཡེམ་པས་དམྱལ་བ་བསྡུས་འཇོམས་སུ། །
གསལ་ཤིང་འབར་བས་རོ་སྨད་འབིགས་པར་འགྱུར། ། དེ་ནས་མི་རུ་སྐྱེས་ཀྱང་མ་ནིང་འགྱུར། ། རྨི་ལམ་བུད་མེད་སྤྱད་ནས་རོ་མྱང་ཡང་། ། དམྱལ་བ་པདྨ་ལྟར་གས་ནང་དུ་ནི། ། བུམ་པར་འཚོད་ཅིང་གཏུན་གྱིས་འཚོགས་གྱུར་ན། ། དངོས་སུ་སྤྱད་ན་ལྟ་ཡང་སྨོས་ཅི་དགོས། ། བུད་མེད་མཐོང་ནས་ཚུལ་མིན་ཡིད་བྱེད་ན། ། མིག་ནི་ཟངས་ཞུན་འབར་བས་བསྲེག་པར་བྱེད། ། བུད་མེད་གླུ་དབྱངས་ཐོས་ནས་ཆགས་གྱུར་ན། ། རྣ་བར་རོ་ཉེ་སྐོལ་ནས་བླུགས་པར་སྐྱེ། །
བུད་མེད་གླུ་དང་གར་ལ་ཆགས་པ་ཡིས། ། ཁུ་བ་བྱུང་ན་འགྱོད་པར་མི་བྱེད་པར། ། ལྕགས་ཀྱི་མེ་མདག་ཆར་བ་ལུས་ལ་158འབབས། ། གཞན་གྱི་ཆུང་མ་ལ་སྤྱད་རྫུན་སྨྲ་ན། ། ངུ་འབོད་ཆེན་པོ་མུན་པ་ཀུན་ཁྱབ་པར། ། སྤྱི་བོ་ནས་ཕུག་ལྕེ་ཕྱུངས་བཅད་ཀྱང་ནི། ། སྐད་ཅིག་རེ་རེ་སྐྱེ་ཞིང་གཅོད་པར་བྱེད། ། མི་རུ་སྐྱེས་ཀྱང་དམུས་ལོང་འོན་པ་དང་། ། ལམ་ཟན་སློང་བ་དག་ཏུ་སྐྱེ་བར་འགྱུར། ། དགེ་བསྙེན་མ་ལ་ལོག་པར་གཡེམ་པ་ཡིས། །
རབ་ཏུ་ཚ་བར་ཐལ་བའི་ལྷག་མ་ཡང་། ། མེད་པར་བསྲེག་ཅིང་ཚེ་རབས་བཞི་བརྒྱ་རུ། ། ཟ་མ་དག་ཏུ་སྐྱེ་བར་འགྱུར་བ་ཡིན། ། གྲོགས་ཀྱི་ཆུང་མ་བསླུས་ནས་སྤྱད་པ་ཡིས། ། རབ་ཚ་ཨ་ལ་ལ་ཞེས་ཟེར་བ་རུ། ། སྐྱེས་ནས་ཚ་བའི་རླུང་གིས་ཕྱོགས་བཅུར་འཁྱེར། ། ཚེ་རབས་སྟོང་ཕྲག་དུ་མར་ཡི་དྭགས་སུ། ། སྐྱེས་ནས་རང་གི་ཤ་ལ་ཟ་བར་བྱེད། ། ཕག་ཏུ་སྐྱེས་ནས་མ་ཤ་ཟ་བ་དང་། ། མི་རུ་སྐྱེས་ནས་ཕོ་མཚན་གཅོད་པར་འགྱུར། །
བླ་མའི་ཆུང་མར་ལོག་པར་གཡེམ་པ་ཡིས། ། སྙིང་རྗེ་ཆེན་པོ་ཞེས་པ་གོང་འོག་ཏུ། ། མཚོན་ཆ་རལ་གྲིས་གཅོད་པར་སྐྱེ་བར་འགྱུར། ། མི་རུ་སྐྱེས་ཀྱང་བཙས་མ་ཐག་ཏུ་འཆི། ། བདག་ཉིད་མི་དབང་བུ་མོ་ལ་སྤྱད་པས། ། ཀླད་པར་སེང་གེ་སྦྲུལ་གྱི་རྩིབས་ལོགས་དང། ། རྒྱབ་ནས་སྟག་གིས་བཟའ་ཞིང་མེས་བསྲེག་ལ། ། ཕྱོགས་རྣམས་ཀུན་ནས་གཤིན་རྗེ་མདའ་འཕེན་འགྱུར། ། བུད་མེད་མཚན་མ་སྙན་དངགས་ཀྱིས་བསྟོད་པ། ། སྐྱེ་བ་ལྔ་བརྒྱར་མངལ་གྱི་སྲིན་བུར་སྐྱེ། །
ཆགས་པ་སྤྱད་ཀྱང་159རེག་ན་སྨོས་ཅི་དགོས། ། ཞེས་པ་ལ་སོགས་རྒྱ་ཆེར་གསུངས་སོ། ། སློབ་དཔོན་བཻ་རོ་ཙཱ་ནའི་ཞལ་ནས། བུད་མེད་བྱ་བ་བཙན་དུག་ཧ་ལ་ཡིན། ། སེམས་ཅན་གང་གིས་ཟོས་ཀྱང་འཆི་བར་འགྱུར། ། བུད་མེད་བྱ་བ་ལས་ཀྱི་སྲིན་མོ་ཡིན། ། སེམས་ཅན་གང་གིས་འཁོར་ཡང་ལ་འུར་འཆི། ། བུད་མེད་བྱ་བ་དམྱལ་བའི་འདམ་རྫབ་ཡིན། ། སེམས་ཅན་གང་གིས་འཁོར་བའི་འདམ་ལ་འཛིན། ། བུད་མེདཁྱ་བ་འཁོར་བའི་བཙོན་ར་ཡིན། །
གང་གིས་འབགས་ཀྱང་ཐར་བ་འཐོབ་མི་སྲིད། ། བུད་མེད་བྱ་བ་བདུད་ཀྱི་མྱ་ངན་ཡིན། ། གང་གིས་འབྲེལ་ཀྱང་སྡུག་བསྔལ་ཚད་མེད་མྱོང་། ། ཞེས་གསུངས། གསང་བ་ཐམས་ཅད་ཀྱི་སྤྱིའི་ཆོ་ག་སྙིང་བོ་རྒྱན་ལས། སྦོམ་སོགས་ཕྲ་བ་ཕྲ་བའི་མཐར། ། ཉེས་པ་རྟག་ཏུ་བསམ་པར་བྱ། ། སྒྲ་ཙམ་ལ་ནི་རབ་གཞོལ་བའི། ། སྔགས་པ་མནར་མེད་སོགས་འགྲོ་བས། ། ང་ནི་སྔགས་པ་ཞེས་སྒོགས་ཤིང་། །
གསང་བའི་ལམ་ལ་བརྟེན་ནས་ཀྱང་། ། ཚུལ་ཁྲིམས་ཡལ་བར་དོར་མི་བྱ། ། དཀར་བའི་གོས་ལ་རབ་གནས་ཏེ། ། ངོ་ཚ་རྣམ་པར་དོར་ནས་སུ། ། ལོག་པར་གཡེམ་ལ་མངོན་པར་ཞེན། ། ངུ་འབོད་སེམས་ཅན་དམྱལ་བར་འགྲོ། ། ཞེས་དང་། ཏེ་རུ་ཀ་མངོན་འབྱུང་ལས། རྣལ་འབྱོར་མེད་པར་རྣལ་འབྱོར་ཆོས། ། ཕྱག་རྒྱ་ལ་ནི་བགྲོད་གྱུར་དང་། །
ཡེ་ཤེས་མེད་པར་ཡེ་ཤེས་ཚུལ། ། དམྱལ་160བར་འགྲོ་བར་ཐེ་ཚོམ་མེད། ། ཅེས་དང་། དེ་ཁོ་ན་ཉིད་གྲུབ་པར། དེ་ཉིད་དེ་ཉིད་ཀྱིས་ཤེས་ནས། ། གང་ཞིག་ལྷ་མོ་ལ་བརྟེན་པ། ། དེ་གྲུབ་འགྱུར་གྱི་གཞན་དུ་ནི། ། དམྱལ་བ་ཆེན་པོ་ལྟུང་བར་འགྱུར། ། ཞེས་དང་། སློབ་དཔོན་ཇེ་ཏ་རིའི་ཞལ་ནས།
མི་སྐྱོང་ཁྱེད་ནི་གལ་ཏེ་གསང་བའི་ལམ་ལ་དགྱེས་པ་ན། ། ལམ་དེ་རབ་ཏུ་རྟོགས་དཀའ་སེམས་ལ་རྨ་འབྱེན་ཚིག་འཕྲོ་སྟེ། ། བུད་མེད་འཁྱུད་སོགས་ཚུལ་བཞིན་མ་ཡིན་ཡིད་ལ་བྱེད་པ་ལྡན། ། ཁ་ཅིག་མངོན་སུམ་འཁྲིག་དང་དྲག་ཤུལ་སྤྱོད་ལ་འཇུག་པ་སྟེ། ། ཐུགས་ལ་གནོད་ན་ཐུབ་པའི་བཀའ་ཡང་དུག་འཐུང་བ་དང་འདྲ། ། དེ་ཕྱེར་ཁྱོད་ཀྱིས་གསང་བའི་ལམ་དུ་ཞུགས་པའི་རྒྱུ་མཚན་ལས། ། ཁྱོད་ཐུགས་འདོད་ཆགས་ལ་སོགས་དྲི་མས་གོས་པ་འདི་ནི་་་་་་་་་་སྤངས། ། གང་གཞན་དེ་འདྲ་བྱེད་པའང་། ། ལོག་པར་ཁྱོད་ཀྱིས་རྣམ་སྒྲུབས་རིགས། ། ཞེས་དང་།
རྒྱུད་ཀྱི་རྒྱལ་པོ་འདུལ་བ་དོན་ཡོད་གྲུབ་པ་ལས། དེ་ཚེ་འཁྲིག་པ་བསྟེན་མི་བྱ། ། བརྟུལ་ཞུགས་འདི་ནི་སྐྱོན་མེད་ཡིན། ། སྡིག་ལྡན་ཅི་ཡང་མི་བྱ་ཞིང་། ། གང་ལའང་ཁྲོ་དང་ཆགས་མི་བྱ། ། ཞེས་དང་། ཁ་རག་སྒོམ་ཆུང་པས། ཤེས་པ་འཕྲོ་ལ་ལུས་ལ་གནོད། ། མཁས་བཙུན་རྣམས་ཀྱིས་སྨད་པའི་གནས། ། ཉེས་པ་ཐམས་ཅད་འབྱུང་བའི་རྒྱུ། །
ཆང་དང་བུད་མེད་སྤོངས་ཤིག་ཨང་། ། སྐྱེ་བ་དམན་པའི་བུད་མེད་ཀྱི། ། འཁོར་་161ལ་ཕན་སེམས་ཆེ་བ་ན། ། སྙིང་རྗེར་བརྫུས་པའི་ཆགས་སེམས་ཀྱིས། ། ཆོས་ཀྱི་བར་ཆད་བྱེད་དོ་ཨང་། ། གསུངས། པོ་ཏོ་པའི་ཞལ་ནས། བུད་མེད་འདི་ནི་བདག་གི་ཆོས་དང་མི་མཐུན་པའི་ཡིད་ཕམ་པར་བྱེད་པའི་དགྲ་བོའོ། ། ཐར་བའི་སྲོག་རྩ་གརྩེདི་པའི་གཤེད་མའོ། ། དཀར་པོའི་ལོ་ཏོག་འཇོམས་པར་བྱེད་པའི་སེར་བའོ། །
ཕུན་སུམ་ཚོགས་པ་ཐམས་ཅད་འཕྲོག་པར་བྱེད་པའི་ཆོམ་རྐུན་ནོ། ། དགེ་བའི་རྩ་བ་ཐམས་ཅད་ཀྱི་བར་དུ་གཅོད་པར་བྱེད་པའི་བདུད་མོའོ། ། འཁོར་བའི་སྡུག་བསྔལ་ལས་ཐར་བ་མི་སྟེར་བའི་བཙོན་རའི་སྲུང་མའོ། ། ཉོན་མོངས་པ་མཐའ་དག་ཀུན་ནས་སློང་བར་བྱེད་པའི་དཀྲུགས་མའོ། ། སྡུག་བསྔལ་ཐམས་ཅད་ཀྱི་འབྱུང་གནས་སུ་གྱུར་པའི་དམྱལ་བའི་མེ་ཁང་ལྟ་བུའོ། ། སྙམ་དུ་བསམ་པས་ཆགས་པ་བཟློག་གསུངས། ཚུལ་ཁྲིམས་ཡང་དག་པར་ལྡན་པའི་མདོ་ལས། བུད་མེད་བསྟེན་དུ་ག་ལ་རུང་། ། རྒྱལ་པོའི་ཕོ་བྲང་ག་ལ་དགའ། ། ཝུ་བ་སྙིང་བོ་ག་ལ་ཡོད། །
ལོངས་སྤྱོད་རྟག་པ་ག་ལ་ཡོད། ། བུད་མེད་དག་ལ་རུང་བ་མེད། ་། གསུངས། སྔོན་རྗེ་བཙུན་མི་ལ་རས་པ་ལ། སྟོད་ལུང་གི་མི་གཞོན་གཅིག་ན་རེ། སྔགས་པ་འདི་ཚོ་རབ་ཚེ་འདི་འམ། ། འབྲིང་འཆི་ཁའམ། བར་དོ། ཐ་མ་སྐྱེ་བ་བདུན་ནམ་བཅུ་དྲུག་ལ། སངས་རྒྱས་པས་ཡོན་ཏན་ཤིན་ཏུ་ཆེ་བར་གདའ།
ཚེ་འདིར་འདོད་ཡོན་162ལམ་དུ་བྱེད་པ་ཡིན་པས། དེར་དངོས་པོ་བསོག ཆུང་མ་ཡང་བསྟེན་བུ་ཡང་གསོ། ཁ་ཤ་ཆང་དང་མི་འབྲལ་བར་བྱས་པས་ཆོག་ཟེར་བ་བདེན་ལགས་སམ། དེ་ག་བྱས་པས་ཆོག་ན་ནི་དེ་ཀ་དགའ་བར་གདའ་སྟེ། དེ་ཇི་ལྟར་ལགས་ཞེས་པའི་ལན་དུ་མགུར་འདི་གསུངས་སོ། ། དུས་ཚོད་ད་ལྟའི་སྔགས་པ་ནི། ། སྔགས་པའི་མིང་ཙམ་བཏགས་པ་ཡིན། ། མིང་ཙམ་བཏགས་པས་གྲོལ་འགྱུར་ན། ། ཁྱོད་ལའང་སངས་རྒྱས་མིང་བཏགས་པས། །
གྲོལ་བ་ར་འགྱུར་བ་ཐེ་ཚོམ་མེད། ། ཁྱད་པར་ཁྱོད་ཉིད་བཞེད་པ་ཡི། ། ཁྱེམ་པའི་སྔགས་པ་འདི་རྣམས་ནི། ། ཕལ་ཆེར་ཉོན་མོངས་དབང་གིས་ནི། ། ཚེ་འདིའི་དོན་གཉེར་ཁོ་ན་ཡིན། ། མྱོས་བྱེད་ཆང་གིས་ར་རོ་ནས། ། དོན་མེད་རྔ་གོག་བརྡུངས་ནས་ནི། ། སྣོད་མིན་སྐྱེ་བོའི་འགྲམ་དག་ཏུ། ། གསང་ཚིག་བོན་དུ་གྱེར་པས་ན། ། རྩ་ལྟུང་བདུན་པ་ཆར་བཞིན་འབབ། །
བདེ་ཆེན་བྱང་ཆུབ་སེམས་མཆོག་དེ། ། གཙུག་ཏོར་རྩེ་མོར་སོན་དགོས་ན། ། ཉོན་མོངས་ཕྲུག་གུ་་སློག་པས་ན། ། གསང་སྔགས་ཆོས་དང་རྒྱབ་འགལ་བྱས། ། དེ་ལ་སོགས་དེ་མཐའ་ཡས་པས། ། མང་ན་གཞན་ལ་ཕོག་པའང་སྲིད། ། དེ་རིང་འདིར་ཡང་སྨྲ་མི་བཏུབ། ། འཇིག་རྟེན་པ་ཡི་ཁ་དཔེ་ལ། ། རྒྱབ་ནི་ས་ལ་མ་རེག་པའི། ། ཕྱག་ནི་རྩེ་བ་མི་ཡོང་ངོ་། །
དེ་བཞིན་དཀའ་བ་མ་སྤྱད་པས། ། སངས་རྒྱས་ཐོབ་པ་མི་སྲེད་དོ།་ ། 163གསུངས། ཡང་རྗེ་བཙུན་མི་ལ་རས་པ་ལ། སྐྱིད་གྲོང་གི་རབས་ཆད་བཟའ་མི་གཉིས་ཀྱིས་ངེད་ཀྱི་བུ་དོད་མཛོད་དང་། ཁྱེད་རང་ཐུགས་འགྲོ་བའི་བུ་མོ་གཅིག་ལེན་ཞུས་པས། མགུར་འདི་གསུངས་སོ། ། གྲོགས་དང་པོ་ལྷ་མོ་བཞད་ཁ་མ། ། བལྟ་བའི་གདོང་ལ་ཆོག་རྒྱུ་མེད། ། བར་དུ་སྲིན་མོ་རོ་མིག་མ། །
ཕར་ཅིག་ལབ་ན་ཚུར་གཉིས་རྒོལ། ། སྐྲ་ལ་འཆང་ན་སྒྱིད་ལ་འཇུ། ། དབྱུག་པས་བརྒྱབ་ན་གཟར་བུ་འཕྱར། ། ཐ་མ་རྒན་མོ་སོ་མེད་མ། ། སྲིན་མོའི་སྡང་མིག་སེམས་ལ་གཟན། ། བདུད་མོའི་འཐབ་ཡ་སྤངས་པ་ཡིན། ། ཁྱེད་ཀྱི་གཞོན་གྲོགས་ང་མི་འདོད། ། ཅེས་གསུངས། ཡང་གཉའ་ནང་རྩར་མའི་ཡོན་བདག་རྣམས་ཀྱིས་བག་མ་གསར་བ་་་་ཞིག་གི་རིན་ལ་འཐབ་པ་ལ་ཞལ་ཏའི་ཆོས་མང་དུ་གནང་ཞིང་་་་་མགུར་འདི་གསུངས་སོ། ། ཁྱེད་མགོ་ལ་རྡོ་ཁུར་གྱི་རང་རྩིས་ཅན། །
རང་ལ་རྩོད་མེད་ཀྱི་ཕུང་རྡོ་མ། ། མི་ལ་མི་ཤོར་རང་གིས་ལེན། ། ལུས་ལ་དམར་སྨུག་གི་ནང་རུལ་མ། ། ཡིད་ལ་ཁྱོ་འདོད་ཀྱི་གཞུངས་ངན་མ། ། ལར་ཕུང་གི་རྩ་བ་བུད་མེད་ཡིན། ། ཡུལ་གྱི་ནད་ཡམས་མི་ངན་ཡིན། ། ཡུལ་ངན་དུས་ངན་གྱི་མནའ་མ་འདི། ། ལོ་ད་ལ་རིན་ཐང་ཆེ་བར་འདུག ། བཙོག་ལ་རྩོད་མི་མང་བར་འདུག ། དེ་འཇིག་རྟེན་བསམ་བརླག་གི་སྤྱོད་པ་ཡིན། །
གཞོན་ནུ་འཁྲུག་པ་མ་བྱེད་རང་ཚོད་ཟུངས། ། རྒན་པ་164ཚོ་གཡོ་སྒྱུ་མ་བྱེད་རང་ལ་སྡིག ། ཁྲོམ་འདིར་ཚོགས་ཀྱི་ཁ་ལོ་ཆོས་ལ་བསྒྱུར། ། ཞེས་གསུངས་པས། འཐབ་རྩོད་ཞི་བར་གྱུར་གསུངས། ཕ་དམ་པ་ལ། ཀུན་དགས། བུད་མེད་བསྟེན་པ་ཏོའམ་མི་ཏོ་ཞུས་པས། གླང་གི་ལྟག་ཁུང་དུ་གཉའ་ཤིང་བྱུང་བ་ཟླ་བོ་རྙེད་པས་ལན། ཟླ་བོ་མེད་ན་ཞིང་རྨོ་མི་བཏུབ་པར་གདའ་གསུངས།
དམ་པ་གྲོངས་ན་ངན་བུས་ཅི་ལྟར་བྱེད་ཞུས་པས། འཁོར་བའི་རྒྱུ་ཁྱེམ་ཐབ་ཏུ་མ་སོང་ན་ཇི་ལྟར་བྱས་ཀྱང་བདེ་སྣ་་་་ཐག་མི་ལ་མ་ཤོར་བར་གྱིས་ཤིག་གསུངས། ཡང་ཕ་དམ་པའི་ཞལ་ནས། ཆང་དང་བུད་མེད་ལ་དགའ་བའི་མིས་དགེ་སྦྱོར་མི་འགྲུབ། བླ་མ་དང་འགྲོགས་ཡུན་ཐུང་བའི་མི་ལ་ཡོན་ཏན་མི་འགོ སེམས་ལ་ཆོས་བྱ་བའི་བསམ་པ་མེད་པའི་མི་ལ་ཁོང་ན་སྙིང་མེད་པར་ཤེས་པར་གྱིས་གསུངས། ཡང་གཅིག་པུར་བསྡད་ན་སྡུག་བསྔལ་གྱི་དྲ་བ་ལས་ཐར་ཏེ། སྙིང་རླུང་ཅན་ཁྱེམ་ཐབ་ལ་བརྩོན། སྐྱེས་པས་ཁྱེམ་ཐབ་བྱས་ཀྱི་སྟེང་ལ་དགེ་སྦྱོར་མེད་པ་དེ་རང་ཡིན་གསུངས། རྗེ་བཙུན་བློ་གྲོས་རྒྱལ་མཚན་གྱིས།
ཐ་ན་བུད་མེད་དང་དུད་འགྲོ་སོགས་འདོད་ཆགས་སྐྱེ་བ་ལ་མི་བལྟ་མི་སེམས། གླུའི་སྒྲ་དང་ངག་ལ་མི་ཉན་སྔར་སྐྱེས་པའམ། བུད་མེད་ལ་སོགས་པ་དང་ཚུལ་མ་ཡིན་པར་རྩེས་པ་བགད་པ་སོགས་དྲན་པར་མི་བྱེད་གསུངས། དགེ་བཤེས་ཤ་ར་པའི་ཞལ་ནས། 165བུད་མེད་ཉོན་མོངས་པའི་རྩ་བ་ཡིན་པས་ཕྱོགས་སུ་མི་བསྟེན། ཆང་ནི་ཉོན་མོངས་པའི་རྩ་བ་ཡིན་པས་འཆི་ཡང་མི་འཐུང་་་་་་་་་གསུངས། དཔེ་ཆོས་རིན་ཆེན་སྤུངས་པ་ལས། བུད་མེད་ཀྱི་འཁོར་དང་། ལྷ་ཁང་གི་ཕུག་རོན་འདྲ་སྟེ། ཆོས་འཁོར་བཤིག་པ་ཡིན།
བུད་མེད་ཀྱི་བསྙེན་བཀུར་དང་། གལ་སྙིའི་ཐོ་ཕྱིའི་ཤ་རིད་དང་། སྦྲང་བུ་དང་འདྲ་སྟེ། སྡིག་སྡུག་གཏམ་ངན་གསུམ་འབྱུང་བ་ཡིན་གསུངས། ད་ལྟ་རྣལ་འབྱོར་པ་ཀུན་གྱིས་དང་པོ་དགའ་ཡེ་རེ། ཚོད་ལྟ་ཙམ་ལ་བུད་མེད་རེ་བླངས་ཕན་ཚུན་གཅིག་གིས་གཅིག དགེ་སྦྱོར་གྱི་གྲོགས་སུ་འགྲོ་རུ་རེ་ཙམ་ན། གཞུག་གཅིག་གིས་བྱུར་ཅིག་ལ་བཀལ་ནས། བུ་ཉོག་གི་གལ་དུ་འཛིན་ཏེ། དེར་ཐ་མ་གོས་བུམ་ཚུན་ཆད་བཙོངས་ལ་བཟའ་དགོས་གསུངས།
རབ་ཏུ་བྱུང་བའི་བར་དུ་གཅོད་པའི་མདོ་ལས། དཔེར་ན་མི་ལ་ལ་ཞིག་གིས་དགྲ་བོ་བཟུང་སྟེ། མེ་མདག་མེ་ལྕེ་མེད་པ་དུ་བ་མེད་པ། འདོམ་བདུན་པའི་དོང་དུ་བཅུག་པ་དེ་བཞིན་དུ། གང་ལ་ལ་མེ་དང་མཚུངས་པའི་འདོད་པ་དང་། མེ་དང་མཚུངས་པའི་བུད་མེད་ལ། བརྟེན་ཅིང་འདོད་པ་བསྔགས་ཏེ་གཞན་ཡང་འདོད་པ་དག་ལ་འཇུག་པར་བྱེད་པ་དེ་དག་ནི། གཞན་ཡང་མེའི་ལྷུམས་སུ་ལྟུང་བར་བྱེད་དོ། ། དེ་དག་ནད་དང་མྱ་ངན་དེ་དག་ལ་ཉེ་བར་སྦྱོར་རོ། ། ཞེས་དང་།
སློབ་དཔོན་166པདྨའི་ཞལ་སྔ་ནས། ཟབ་ཁྲིད་པྲ་ཁྲིད་ཉམས་སུ་ལེན་ནོ་ཞེས། ། དབང་བཞི་བདེ་སྟོང་རབ་འབྱམས་བསྐུར་རོ་ཞེས། ། སྡོམ་པ་གསུམ་འགལ་ཆོས་ལུགས་སྐྱོངས་བྱེད་ཅིང་། ། ཤ་ཆང་བུད་མེད་སྡུག་ལས་བག་མེད་སྤྱོད། ། དེ་རྗེས་འབྲངས་རྣམས་བདུད་ཀྱི་ཕོ་ཉས་བསླུས། ། ཚེ་འདིའི་ཁྲེལ་མེད་ཕྱི་མའི་དམ་ཚིག་མེད། ། ཐ་མ་ངན་སོང་མནར་མེད་སྡུག་བསྔལ་སྨིན། ། གསུངས། རྗེ་རིན་པོ་ཆེས་མཛད་པའི་གསང་སྔགས་ཀྱི་ཚུལ་ཁྲིམས་རྣམ་བཤད་དངོས་གྲུབ་སྙེ་མ་ལས།
གཞན་ཡང་སྡེ་སྣོད་རྒྱ་ཆེན་པོ་དང་རྒྱུད་སྡེ་རྣམས་ཀྱི་མདོར་བསྡུས་པའི་ཚིག་འཁྲུལ་བ་ཡོད་པ་རྣམས་ལེགས་པར་གཏན་ལ་འབེབས་པའི་བཤད་རྒྱུད་རྣམས་ངེས་པར་མ་བྱས་པར། རྒྱུད་ལ་སྒྲ་ཇི་བཞིན་པར་བཟུང་ནས་ཞིབ་ཏུ་མི་རྟོག་པར་ཉེས་སྤྱོད་ལ་འཇུག་པ་རྣམས་ཀྱི་རྗེས་སུ་འབྲང་བར་མི་བྱ་སྟེ། དེང་སང་ཞིབ་ཏུ་བརྟགས་ནས་འཇུག་དགོས་སོ། ། ཞེས་ཤཱརྙི་པས་གསུངས་པ་ལྟར་ཤེས་རབ་ཅན་རྣམས་ཀྱིས་བྱ་དགོས་ཏེ། ཇི་སྐད་དུ། འོན་ཀྱང་གང་དག་བཅོམ་ལྡན་འདས་ཀྱི་བཀའ་མདོ་སྡེ་རིན་པོ་ཆེའི་ཚོགས་ལ་སོགས་པ་སྟེ་སྡེ་སྣོད་དུ་གཏོགས་པའི་་་་་གསུང་རབ་རྒྱ་ཆེན་པོ་མ་མཐོང་ཞིང་མ་ཐོས་ལ་དེ་བཞིན་དུ་བྱ་བ་དང་རྣལ་འབྱོར་ལ་སོགས་པའི་རྒྱུད་རྩ་བ་དང་ཕྱི་མ་དང་ཕྱི་་་་མའི་ཕྱི་མ་དང་བཅས་པ་འཁྲུལ་བའི་གནས་གཏན་ལ་འབེབས་167པ་མ་ཐོས་ཤིང་མ་མཐོང་བར་རྒྱུད་མདོར་བསྡུས་པ་འགའ་ཞིག་གི་ཚིག་ལ་སྒྲ་ཇི་བཞིན་པར་འཛིན་པས་ཕ་རོལ་ཏུ་ཕྱིན་པའི་ཚིག་དང་། བྱ་བའི་རྒྱུད་ལ་སོགས་པ་ལས་དང་བྱ་བ་རབ་ཏུ་སྟོན་པ། དེ་དག་ལས་ནི། ལམ་སྡུག་བསྔལ་ལ་ཁ་ཟས་ལ་སོགས་པ་བྱེ་བྲག་ཅན་བཟའ་བ་ཡིན་ལ་གང་འདོད་པ་སྤྱད་དུ་མེད་པའོ། ། རྣལ་འབྱོར་ཆེན་པོའི་རྒྱུད་རྒྱ་མཚོ་ལྟ་བུ་འདི་ལས་ནི་ཇི་ལྟར་་་་་་་་དགའ་བས་ལོངས་སྤྱད་ཀྱང་འགའ་ཡང་གང་དུ་ཡང་ནམ་ཡང་མི་ཉམས་ཏེ།
ཇི་ལྟར་དགའ་བ་སྤྱོད་ལ་རག་གོ ། བུད་མེད་དང་ཆང་དང་ཤ་ལ་སོགས་པ་འདི་དག་ནི་མཆོད་པ་ཆེན་པོ་མཆོད་པ་བཟང་པོ་མྱུར་དུ་འགྲུབ་པར་བྱེད་པའོ། ། ཞེས་སྨྲ་བ་དེ་དག་རབ་ཏུ་མ་རུངས་པ་ཡིན་ཏེ། དེའི་ཕྱིར་བཅོམ་ལྡན་འདས་དུས་གསུམ་སྒྲིབ་པ་མེད་པར་མཁྱེན་པའི་ཞལ་སྔ་ནས་ཚུལ་འདི་འདྲ་འབྱུང་བར་གཟིགས་ཏེ། ང་ཡོངས་སུ་མྱ་ངན་ལས་འདས་ནས་ལོ་བདུན་བརྒྱ་ལོན་ནས་བདུད་སྡིག་ཅན་གྱིས་ངའི་བསྟན་པ་ཕྱེ་ཞིང་འཆད་པར་འགྱུར་རོ། ། ཞེས་གསུངས་ཤིང་དེ་ཉིད་ངོ་ཤེས་པར་བྱ་བའི་ཕྱིར་ནི་ཆོས་རྟགས་ཀྱི་ཕྱག་རྣམ་པ་གསུམ་གྱིས་ཉིད་ཀྱི་བསྟན་པ་རྒྱས་བཏབ་ཅིང་འདིར་མི་རུང་བར་མཛད་ལ། ནག་པོ་བཤད་པ་དང་ཆེན་པོར་སྟོན་པ་རྣམ་པར་དབྱེ་བ་མཛད་པ་ཉིད་ཀྱི་བསྟན་པར་བརྟགས་པ་རྡོ་ཀ་ཤི་ལྟ་བུ་བཞག་པ་མཛད་168དེ། དེའི་ཕྱིར་དེང་སང་བསྟན་པ་ལ་ཞུགས་པ་དེ་དག་གི་ཞིབ་པའི་བློས་བརྟགས་པར་བྱ་བའི་རིགས་ཀྱིས་མ་བརྟགས་པར་་་་་་་་གཞན་གྱི་སྡིག་པ་ཅན་ལ་འཇུག་པར་མི་བྱའོ། ། ཞེས་སོ། ། གང་ཡང་དེ་ཁོ་ན་ཉིད་རྟོགས་པའི་རྣལ་འབྱོར་པ་ལ་གང་ཡང་གནང་བ་ཡིན་ནོ། །
ཞེས་སྟོང་ཉིད་ལ་ལྕེ་རྟེན་བྱས་ནས་རང་གཞན་བག་མེད་ལ་སྦྱོར་བ་ཡང་གསང་སྔགས་ཀྱི་ཚུལ་གྱི་སྣང་བ་ལས་ཞིབ་་་་་པར་དགག་པ་མཛད་དེ། ཇི་སྐད་དུ། འོན་ཏེ་དེ་ཉིད་རྣལ་འབྱོར་པ། ། བདག་ཅག་ལ་ནི་ཁ་ཟས་དང་། ། སྤྱོད་ལམ་སོགས་ཀུན་ཅི་དགའ་བར། ། རྣལ་འབྱོར་རྒྱུད་ལ་སྐྱོབ་པས་གནང་། ། དེ་ཡང་དེ་ཉིད་གསལ་ཉིད་དུ། ། ཟླ་གསང་ཐིག་ལེ་ལ་སོགས་ལས། ། རྣལ་འབྱོར་པ་ཡིས་མི་བྱ་བ། ། ཅི་ཡང་མེད་ཅེས་གསུངས་པ་ཡིན། །
ཞེས་སྨྲས་པའི་ལན་དུ། ཡང་དག་པ་ཡི་རྣལ་འབྱོར་པ། ། དངོས་མེད་རྟོགས་ཤིང་བརྩེ་ལྡན་པ། ། རྒྱལ་བས་འདི་གསུངས་བདེན་མོད་ཀྱི། ། ད་ལྟ་འདི་འདྲ་འགའ་མ་མཐོང་། ། རྫོགས་སངས་རྒྱས་ལྟར་འཇིག་རྟེན་འདིར། ། ཅི་བདེར་གནས་བྱ་གང་སྨྲ་བ། ། ཁྱོད་ལ་རྫོགས་སངས་མཚན་མའི་ཆ། ། ཡོད་པར་ཅི་ཡི་ཕྱིར་མི་སྣང་། ། གལ་ཏེ་སྔགས་ཀྱི་བསྟན་པ་ལ། །
སྣོད་དུ་གྱུར་པ་ཁྱོད་ཡིན་ན། ། བདག་ཅག་དམ་ཚིག་ལ་སྡང་བས། ། འགལ་བ་སྨྲ་བར་གྱུར་པ་ཡིན། ། གལ་ཏེ་ཟས་སྐོམ་169སྒོ་ནས་ནི། ། རྫས་སོགས་མཉམ་པར་སློབ་བྱེད་ན། ། སྦྱིན་ལ་སོགས་པའི་ལམ་གྱེས་ནི། ། མི་སློབ་ཅེས་པ་ངོ་མཚར་ཆེ། ། གལ་ཏེ་སྒྱུ་མ་ལྟར་གནས་ན། ། འདི་ལ་ཁྱོད་ཀྱི་རྟེན་བཅས་ན། ། བཀྲེས་སྐོམ་གྲང་སོགས་གནོད་པ་ལ། །
ཁྱེད་ཀྱི་སྒྱུ་མ་གང་དུ་སོང་། ། འཇིག་རྟེན་གཉེན་གྱིས་སྔགས་པ་ལ། ། ཚོགས་ཅན་ཁྱད་པར་ཅན་གསུངས་པ། ། དེ་ཆ་ཁྱོད་ལ་ཡོད་མིན་པས། ། རྒྱུ་མེད་འབྲས་བུ་གང་ལས་བྱུང་། ། བདེ་བས་བྱང་ཆུབ་ཐོབ་འགྱུར་དང་། ། དགའ་བར་སྤྱོད་པའང་སྤང་བ་ནི། ། ཉིན་མཚན་བསྒོམ་བརྩོན་རྣལ་འབྱོར་པ། ། གང་ཡིན་དེ་ལ་དེ་གསུངས་སོ། ། ཞེས་སོགས་ཀྱི་ནན་ཆེ་བར་སློབ་དཔོན་མཐོ་བཙུན་གཙོ་ལགས་ཀྱིས་་་་གསུངས་ཏེ་ཚིག་མང་དུ་དོགས་ནས་དེ་ཙམ་ལས་མ་སྤྲོས་སོ། །
གསུངས། རྗེ་བཙུན་བདེ་ལེགས་རིན་ཆེན་གྱིས། ལས་རྒྱ་གསང་སྔགས་གསར་རྙིང་གཉིས་ནས་བཤད་ཀྱང་། ཉམས་སུ་ལོངས་པ་ཉུང་སྟེ། སྔགས་པ་ཕལ་ཆེར་བུད་མེད་ཀྱི་འདམ་དུ་ཆུད་པའོ། ། དཔེར་ན་སྐྱེས་བུ་རྟ་ལམ་བྱང་བ་གཅིག རྟ་དམུ་རྒོད་སྲབ་མདའ་ཆད་པ་ལ་ཞོན་ན། ཆེར་ཚེ་སྲོག་དང་འབྲལ། ཆུང་ཡན་ལག་འཆག རྟས་དབང་མེད་དུ་འཁྱེར།
གཅོང་གཡང་ངམ། གད་སྤྲིསྐོབས་ལ་30ང་ན་ ༄སྒོ་རྟ་ག ་ ལཤཱཁྱ། ་་་་་ བ་ར་སྐབས་སུ་་་། བསྣད་པ་ར་འོང་བ་ཤེས་ཏེ། འབབ་འདོད་ཀྱང་རང་དབང་མ་170བྱུང་། མིས་འཕྱ་ལ་རང་འགྱོད་པ་གཉིས་ཀ་འབྱུང་། དེ་ལྟ་བུའི་རྟ་ཞོན་པ་བརྒྱད་བརྒྱ་ཙམ་ལ་བསྣད་པ་མེད་པར་ཁྲོམ་ཐག་ཆོད་པ་རེ་རེ་ཙམ་སྲིད་པའོ། ། དེ་བཞིན་ཆགས་ལམ་བསྟེན་པའི་གང་ཟག་སྙིང་རུས་ཀྱི་སྟོབས་ཞན་པ།
རྩ་རླུང་ཐིག་ལེར་དབང་མ་ཐོབ་པས། རྟ་དམུ་རྒོད་སྲབ་མདའ་ཆད་པ་ལ་ཞོན་པ་ལྟར། ཕྱག་རྒྱ་མ་བསྟེན་པས། ཆེར་དགེ་སྦྱོར་གྱི་སྐྱེས་འཕེལ་ཆད། ཚེའི་བར་ཆད་བྱེད། འབྲིང་བསོད་ནམས་ཆུ་ཆད་པ་ལྟར་འགྱུར། ཐ་མ་སྐུར་བ་ངན་པ་འབྱུང་། རྗེས་སུ་འགྱོད་ནས་སྤང་བར་འདོད་ཀྱང་། བུ་ཚས་འབྲེལ་རང་དབང་མི་འབྱུང་། རྟག་པ་མཐའ་བཟུང་གི་རིག་པས་དཔྱད་ནས།
སོ་སོ་སྐྱེ་བོ་རྣམས་མི་དད། དམ་པ་རྣམས་ཀྱི་ཐུགས་ཀྱིས་ཁྲེལ། དད་པ་ཅན་སུན་འབྱིན། རྩ་ལྟུང་བཅུ་གཉིས་པ་འཕོག དྭངས་མ་འཛག་བདེ་བ་འཆོར། རྩ་ལྟུང་ལྔ་བ་འཕོག འགྲོ་དོན་མི་ནུས། ཁྱེམ་པ་དང་ཁྱད་མེད་དུ་འགྱུར་བའི་སྐྱོན་ཡོད། དགོས་པའི་བྱང་སེམས་ཉམས། མི་དགོས་པའི་ཉོན་མོངས་ཆེར་འཕེལ།
ལྷ་དང་མཁའ་འགྲོ་གྱེས། རང་རྒྱུད་གཟུང་འཛིན་དང་ལས་རྒྱའི་དབང་དུ་སོང་། མཐར་ཤི་ནས་ངན་སོང་དུ་སྐྱེ་བའི་ཉེན་ཡོད་དེ། རྡོ་རྗེ་ཆིག་རྐང་ནས། བག་མེད་འདོད་སྲེད་གཞན་དབང་ཆང་གིས་མྱོས། ་ ་ དོན་ལས་ཉམས་་ཤིས་སླ་ར ༅ངརན་སོང་ལྟུང་། ། ཞེས་171གསུངས་སོ། ། ནཱ་རོ་པཎ་ཆེན་གྱིས་ལོ་གཅིག་ཤེས་རབ་མ་བསྟེན་ནས། ཏི་ལོའི་དྲུང་དུ་ཕྱིན་པས།
ནཱ་རོ་པ་བདེའམ་གསུངས། ནཱ་རོ་པས། བདག་ཟེར་བ་བཞིན་ཤེས་རབ་མས་མ་ཉན། ཤེས་རབ་མས་ཟེར་བ་བཞིན་བདག་མ་ཉན། བསམ་པ་ལྟ་སྤྱོད་མ་མཐུན་པས། ། དོན་མེད་སྡུག་བསྔལ་སྣ་ཚོགས་མྱང་། ། འདོད་ཡོན་སྲེད་པའི་བདེ་བ་ཡི། ། གཉིས་སྣང་གཟུང་འཛིན་དབང་དུ་ཤོར། ། གསུངས། དེའི་རྗེས་སུ་ཤེས་རབ་མ་ཏེ་ལོ་པར་ཕུལ་ནས།
ལྟོས་མེད་བླ་མ་སངས་རྒྱས་ལ། ། ཤེས་རབ་ཡོན་ཕུལ་རྣལ་འབྱོར་བདེ། ། གསུངས་པས་གྲུབ་ཐོབ་ཆེན་པོ་དེ་ཡང་དེ་ལྟ་བུ་གསུངས་ན་གཞན་སྨོས་ཀྱང་ཅི་དགོས། རྗེ་རས་ཆུང་པ་ལྟ་བུ་རླུང་སེམས་ལ་དབང་ཐོབ་པས་ཀྱང་། ལྷ་གཅིག་ལྡེམ་བུ་ཕྱག་ ་རྒྱར་བཞེས་པ་ལ། ཤིན་ཏུ་སྡུག་ཅིང་ཉམ་ཐག་སྟེ། ཡུན་རིང་བོར་དབང་མ་བྱུང་བར། བླ་མ་ཡི་དམ་མཁའ་འགྲོ་རྣམས། ། མཐོང་ཐོས་དྲན་པས་རས་ཆུང་པ། ། བསམ་གྱིན་ཡི་མུག་མཆི་མ་བཀུ། །
ཞེས་པ་ལ་སོགས་པ་གསུངས་སོ། ། མདོར་ན་ཆགས་ལམ་པ་ནམ་མཁའི་སྐར་མ་ཙམ་ཡོད་ཀྱང་། ། བར་ཆད་ཀྱིས་མ་ཁྱེར་བ་ལམ་དུ་སློང་བ་ཉི་ཟླ་ཙམ་འབྱུང་བའོ། ། དེ་ཕྱིར་ལས་རྒྱ་མི་སྟེན་ཞེས་གསུངས་སོ། ། བཤེས་སྤྲིངས་ལས། གཞན་གྱི་ཆུང་མ་མི་བལྟ་མཐོང་ན་ཡང་། ། ན་ཚོད་མཐུན་པར་མ་དང་བུ་མོ་དང་། ། 172སྲིང་མོའི་འདུ་ཤེས་བསྐྱེད་ཀྱི་ཆགས་གྱུར་ན། ། མི་གཙང་ཉིད་དུ་ཡང་དག་བསམ་པར་བགྱི། ། ཞེས་དང་།
དྲན་པ་ཉེར་བཞག་གི་ཚིག་ལེའུ་བྱས་པ་ལས། བྱེ་བོ་བྱེད་པ་ཤལ་ལ་ལི། ། ལྕགས་ཀྱི་རྩེ་མོ་མེ་འབར་བ། ། སོར་ནི་བཅུ་དྲུག་ཡོད་པ་ལ། ། ངུ་ཞིང་སྟོབས་ཀྱིས་འཛེག་པར་འགྱུར། ། བུད་མེད་ཤིན་ཏུ་འཇིགས་འཇིགས་ལྟ། ། མཆུ་རྣོ་ལས་ཆེན་འབར་བ་ཡིས། ། གཞན་གྱེ་བུད་མེད་འཕྲོག་པ་ལ། ། འཇུས་ནས་ཟ་བ་ཁོ་ནར་འགྱུར། ། ཞེས་དང་།
མདོ་རྒྱུད་བསྟན་བཅོས་དུ་མ་ནས་བུད་མེད་བསྟེན་པའི་ཉེས་་་་་་་དམིགས་མཐའ་ཡས་མུ་མེད་པ་གསུངས་སོ། ། དེས་ན་སྔོན་རྒྱལ་པོ་ཁྲི་སྲོང་སྡེའུ་བཙན་མེད་ཤུལ་དུ་བཙུན་མོ་དམར་རྒྱན་མས་་་་་་སློབ་དཔོན་བཻ་རོ་ཙ་ན་ལ་འཚོ་བ་དྲངས། དེ་ནས་འདོད་ཆགས་ཀྱིས་གདུངས་ནས་སྐུ་ལ་འཇུས་ཚེ། སློབ་དཔོན་གྱེས་ཐབས་མཁས་བྱས། ངས་ཕྱི་སྒོ་བཅད་ནས་འོང་ཞེས་ཕྱི་སྒོར་བུད་ནས་བྲོས་སོང་སྐད། དེ་བཞིན་རང་དང་རང་གི་སློབ་མ་གྲྭ་པ་སངས་རྒྱས་ཀྱི་བསྟན་པའི་སྒོར་ཞུགས་པའི་ཆོས་པ་ཐམས་ཅད་ཀྱི་སྡུག་བསྔལ་གྱི་རྩ་བ་བུད་མེད་འཚོལ་བ་ཕར་ཞོག ཚུར་བྱུང་ན་ཡང་ཉེས་དམིགས་བསམས་ནས་འབྲོས་ཅི་ཐུབ་ལ་བརྩོན་པར་བྱའོ། ། དེ་ལྟར་བྱེད་ནུས་པར་སྤྱི་བོའི་བླ་མ་ཐུབ་པའི་དབང་བོའི་བྱིན་་་་་གྱེས་བརླབ་ཏུ་གསོལ་ཞེས་བདུད་རྩི་འབེབས་སྦྱངས་བྱའོ། ། སྨྲས་173པ། འགྲོ་བ་ཡོངས་ཀྱི་སྔོན་ནས་མ་འདྲིས་པའི། །
མཛའ་བཤེས་ཆེན་པོ་སྟོན་པ་སངས་རྒྱས་དེ། ། སྤྱི་བོ་བདེ་ཆེན་འཁོར་ལོའི་རྒྱན་དུ་བཞུགས། ། བདག་གཞན་ཡོངས་ལ་ཐུགས་རྗེ་སྤྱན་གྱིས་གཟིགས། ། ཀུན་མཁྱེན་ཁྱེད་ཀྱི་ཞལ་གྱེ་བུམ་བཟང་ལས ཐོན་པའི་ཆོས་རྣམས་སླར་ཡང་དབྱངས་སུ་ལེན། ། འཇིག་རྟེན་ཁྱེམ་ཐབ་མེ་ཡི་འོབས་ནས་ཐོན། ། རབ་བྱུང་བསིལ་སར་སྙེག་རྣམས་དགའ་བས་ཉོན། ། སྡུག་བསྔལ་གཞི་མ་བུད་མེད་བསྟེན་གྱུར་ན། ། ཚེ་འདིར་བུད་མེད་ངན་མའི་དབང་དུ་སོང་། ། ཕ་མ་ལ་ཡང་བརྩི་བཀུར་མེད་པའི་ཁར། ། ཁ་ངན་སྤྲ་ཞིང་དྲིན་ལན་ལོག་འཇལ་བྱེད། །
དམ་པའི་ལྷ་ཆོས་ཡོང་བ་ཕར་ལ་ཞོག ། བུ་དང་བུ་མོ་བྱུང་ནས་ཁ་མི་སོས། ། ལྟོ་གོས་དོན་དུ་སྡིག་ལས་མང་པོ་བྱས། ། ཤི་མ་ཐག་ནས་དམྱལ་བའི་གནས་སུ་འགྲོ། ། འདོད་ལོག་སྤྱད་པའི་ལས་ཀྱི་རྣམ་སྨིན་གྱིས། ། ཤི་ན་དམྱལ་བ་བསྡུས་འཇོམས་གནས་སུ་སྐྱེ། ། ཆགས་པས་བུད་མེད་གཞན་ལ་སྤྱད་གྱུར་ན། ། ངུ་འབོད་ཆེན་པོ་མུན་པའི་ནང་དུ་སྐྱེ། ། སྲིང་མོ་ལ་སོགས་འོས་པ་མ་ཡིན་པར། ། སྤྱད་ན་དམྱལ་བ་ཀྱེ་ཧུད་ཟེར་བར་སྐྱེ། །
དགེ་སློང་མ་ལ་མི་ཚངས་སྤྱད་གྱུར་ན། ། དམྱལ་བ་མཆི་མའི་རྒྱུན་མ་ལྟ་བུར་སྐྱེ། ། དགེ་བསྙེན་མ་ལ་མི་ཚངས་སྤྱད་གྱུར་ན། ། རབ་ཏུ་ཚ་བའི་དམྱལ་བར་སྐྱེ་བར་འགྱུར། ། གྲོགས་ཀྱི་ཆུང་མར་174སྐོག་ནས་སྤྱད་བྱས་ན། ། རབ་ཚ་ཨ་ལ་ལ་ཞེས་དམྱལ་བར་སྐྱེ། ། བླ་མའི་ཕྱག་རྒྱར་ལོག་གཡེམ་བྱས་གྱུར་ན། ། མཚོན་ཆ་རལ་གྲིས་གཅོད་པའི་དམྱལ་བར་སྐྱེ། ། རང་ཉིད་མི་དབང་བུད་མེད་ལ་སྤྱད་ན། ། གཅན་གཟན་སྦྲུལ་གྱིས་ཟ་ཞིང་མེ་མདས་གསོད། །
བུད་མེད་གཅིག་ལ་རང་གཞན་མང་པོ་ཡིས། ། སྤྱད་ན་གནོད་པ་མི་བཟད་དམྱལ་བར་སྒྱེ། ། བུད་མེད་འོས་མ་ཡིན་པའི་ཁར་བཅུག་ན། ། དམྱལ་བ་ཨ་ལ་བུད་ལྟར་གཅོད་པར་སྐྱེ། ། མི་འདོད་བཞིན་དུ་མངལ་ཀྱང་མ་ཡིན་པར། ། བཅུག་ན་དམྱལ་བ་མནར་གཅོད་ཆེ་བར་སྐྱེ། ། བྱེས་པས་མི་འདོད་བཞིན་དུ་སྦ་བའི་གནས། ། བཅུག་ན་དམྱལ་བ་འཇིགས་པར་བལྟ་བར་སྐྱེ། ། བུད་མེད་མངལ་དུ་བསམས་ནས་དུད་འགྲོ་ལ། ། བཅུག་ན་དམྱལ་བ་འཁུམ་པ་ཞེས་བྱར་སྐྱེ། །
སྐྱེས་པ་གང་ཞིག་སྐྱེས་པ་གཞན་དག་ལ། ། བཅུག་ན་དམྱལ་བ་ཉམ་ང་མང་བར་སྐྱེ། ། བུད་མེད་མ་རྙེད་ལུག་གམ་བོང་མོ་ལ། ། བཅུག་ན་དམྱལ་བ་ཨ་ཚ་ཟེར་བར་སྐྱེ། ། བུད་མེད་སྐྱེ་གནས་མ་ཡིན་རྐུབ་སོགས་ལ། ། བཅུག་ན་དབང་པོ་ཀུན་འགགས་དམྱལ་བར་སྐྱེ། ། བུད་མེད་དྲན་ནས་ལག་པས་ཐབས་བྱས་ན། ། དམྱལ་བ་ཚོར་བ་མཐའ་མེད་ཞེས་བྱར་སྐྱེ། ། རྨི་ལམ་བུད་མེད་སྤྱད་ནས་རོ་མྱང་ཡང་། ། དམྱལ་བ་པདྨ་ལྟར་གས་ནང་དུ་སྐྱེ། །
ཆགས་པས་ཕྱི་མར་ལྷ་མོས་བསྐོར་175སྨོན་ན། ། པདྨ་ཆེན་པོ་ལྟར་གས་དམྱལ་བར་སྐྱེ། ། བུད་མེད་རྣམས་ལ་སྟེར་སྙམ་ཡོ་བྱད་རིགས། ། བཟུང་ན་དམྱལ་བ་མེ་ཐབ་ནང་དུ་སྐྱེ། ། ཚུལ་ཁྲིམས་ལྡན་པས་ཆགས་པས་བུད་མེད་ལ། ། བལྟས་ན་མིག་ནི་ཟངས་ཞུན་འབར་བས་བསྲེག ། ཆགས་པས་བུད་མེད་གླུ་དབྱངས་ཉན་པ་ན། ། རྣ་བ་རོ་ཉེ་བསྐོལ་བས་འགེངས་པར་འགྱུར། ། མཛེས་མར་ཆགས་ནས་ཁུ་བ་ཕྱུངས་གྱུར་ན། ། ལྕགས་ཀྱི་མེ་མདག་ཆར་བ་ལུས་ལ་འབབ། །
བུད་མེད་མཚན་མ་སྙན་དངགས་ཀྱིས་བསྟོད་ན། ། སྐྱེ་བ་ལྔ་བརྒྱར་མངལ་གྱི་སྲིན་འབུར་སྐྱེ། ། མི་རུ་སྐྱེས་ཀྱང་ཟ་མ་མ་ནིང་དང་། ། ཞ་ལོང་འོན་པ་དབང་པོ་མ་ཚང་སྐྱེ། ། དབང་པོ་ཡོད་ཀྱང་གཞན་གྱིས་གཅོད་པ་ལས། ། ཡང་ན་ནད་ངན་བྱུང་ནས་འཆད་པར་འགྱུར། ། དེ་ཕྱིར་དུས་དང་རྣམ་པ་ཐམས་ཅད་དུ། ། འདོད་ལོག་སྤྱོད་ལ་འཇུག་པར་མ་གྱུར་ཅིག ། སངས་རྒྱས་ཐུགས་རྗེ་ཅན་གྱི་བྱིན་རླབས་ཀྱིས། ། མི་ཚངས་སྤྱོད་པ་ནམ་ཡང་མི་དྲན་ཤོག །
འདི་ལྟར་འབད་ལས་བྱུང་བའི་དགེ་བའི་མཐུས། ། ཚུལ་ཁྲིམས་ལྡན་པས་ས་སྟེང་ཁྱབ་གྱུར་ཅིག ། ཅེས་པའང་བར་སྐབས་ཀྱི་ཚིགས་སུ་བཅད་པའོ།། བཞི་པ་ཤ་ཆང་བུད་མེད་ཀྱི་དབང་དུ་སོང་ནས། སྲོག་གཅོད་ཀྱི་ལས་བྱས་པའི་ཉེས་དམིགས་ནི། མདོ་སྡེ་དྲན་པ་ཉེར་176བཞག་ལས་རྒྱ་ཆེར་གསུངས་པའི་དོན་མདོར་བསྡུས་ཏེ་བཤད་ན་དེ་ཉིད་ལས། སྲོག་གཅོད་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་ལས་དང་ལས་ཀྱི་ཉེར་བསྡོགས་དང་ལས་ཀྱི་་་་་་འཇུག་དང་ལྡན་པའི་སེམས་ཅན་དམྱལ་བ་ཡང་སོས་སུ་སྐྱེ་བར་འགྱུར་རོ། ། དེ་ཡང་རྒྱའམ་གདོས་ཀྱིས་བྱ་དང་རི་དྭགས་གསོད་པར་བྱས་ན། དེ་ཤི་ནས་དམྱལ་བ་ཡང་སོས་ཀྱི་འཁོར་མི་གཙང་བའི་འདམ་དུ་སྐྱེ་བར་འགྱུར་རོ། ། དེར་སྐྱེས་ན་མི་གཙང་བའི་འདམ་ནས་སྲིན་བུ་མཆུ་རྣོན་པོས་ལུས་ཕྱི་ནས་ནང་གི་རྐང་ལ་་་་་ཐུག་གི་བར་དུ་ཟ་བའོ། །
དེ་ལས་ཐར་ན་དུད་འགྲོ་བྱ་དང་རི་དྭགས་སུ་སྐྱེས་ནས་གསོད་པར་འགྱུར་ལ། ལྷ་དང་མིར་སྐྱེས་ནའང་ཚེ་ཐུང་བར་འགྱུར་རོ། ། རྙེད་པ་དང་། བཙོངས་པ་དང་། བླངས་པའི་རྒྱུའི་སེམས་ཅན་དག་སྲོག་གཅོད་པར་བྱེད་དོ། ། མཚོན་གྱིས་གཞན་བསད་ཅིང་སྲོག་དང་བྲལ་བར་བྱས་ན་དེ་ཤི་ནས་དམྱལ་བ་ལྕགས་ཀྱིས་བསྒྱུར་བར་སྐྱེ་བར་འགྱུར་རོ། ། དེར་སྐྱེས་ན་ལྕགས་ཀྱི་ར་བ་རབ་ཏུ་འབར་བ་འཕང་དུ་དཔག་ཚད་་་་་བཅུ་ཡོད་པའི་ནང་དུ་མེ་འབར་ཏེ་གཤིན་རྗེའི་མི་དག་གིས་་་་་་་་་མཚོན་རབ་ཏུ་འབར་བས་ལུས་གཅོད་ཅིང་འཇིག སྲེག་ཅིང་གཤེག་གོ ། མཚོན་གྱི་ཆར་ཕབས་ནས་གཤེག ཡན་ལག་བཅད་ཅིང་གཏུབ་པ་དང་ངུའོ། །
རལ་གྲི་ལོ་མའི་ཚལ་དུ་ཞུགས་པས་177མཚོན་གྱི་ཆར་གྱིས་གཤེག་པར་བྱེད་དོ། ། གསོན་པ་དག་བཟའ་བའི་དོན་དུ་སྤུ་དབྱེ་བར་བྱ་བའི་ཕྱིར་ལྕགས་ཀྱི་སྣོད་དུ་འཇུག་་་་་ཅིང་རབ་ཏུ་བསྐོལ་ཏེ། འཇོག་པར་བྱེད་པ་དེ་ཤི་ནས་དམྱལ་བ་སྣོད་དུ་བཙོ་བར་སྐྱེ་བར་འགྱུར་རོ། ། དེར་སྐྱེས་ན་ལྕགས་ཀྱི་སྣོད་ནང་དུ་བཅུག་ནས་མེ་སྦར་ཏེ་ལོ་འབུམ་ཕྲག་དུ་མར་འཚོད་དོ། ། དེ་ལས་ཐར་ནས་ལྷ་མིའི་ནང་དུ་སྐྱེས་ནའང་ཚེ་ཐུང་བར་འགྱུར་རོ། ། སེམས་ཅན་གཞན་ལ་གནོད་པ་སྣ་ཚོགས་པ་བྱས་ན། དེ་ཤི་ནས་དམྱལ་བ་གནོད་པ་རྣམ་པར་མ་ཞི་བར་སྐྱེ་བར་འགྱུར་རོ། ། དེར་སྐྱེས་ན་ཤིང་གི་བར་དུ་བཙིར་བ་དང་། ཁབ་ཀྱིས་གཙག་པ་དང་། གཏུན་ཤིང་གིས་བརྡུང་བ།
ལྕག་གིས་འབྲབ་པ། སྤུ་འཐོག་པ། མགོ་ལ་འཁོར་ལོ་བསྐོར་བ། ཟངས་བསྐོལ་བར་འཇུག་པ། ལྤགས་པ་ལུས་ཀུན་གཏུབ་པ་སོགས་སྡུག་བསྔལ་སྣ་ཚོགས་པ་མྱོང་བར་བྱེད་དོ། ། མིར་སྐྱེས་ན་དེ་རྟག་ཏུ་བཅིངས་པ་དང་གཙེས་པ་དང་གནོད་པ་དང་། རྒྱལ་པོའི་ཕོ་བྲང་འཁོར་ནས་འཚེ་བ་དང་མི་བདེ་བར་འགྱུར། སྐྱེ་བོ་ཀུན་གྱིས་ཀྱང་མངོན་པར་གཙེས་ཏེ་རྟག་ཏུ་སྡུག་བསྔལ་མི་བཟད་པར་འགྱུར། གཉེན་འདབས་དང་། མཛའ་བཤེས་དང་ཆུང་མ་དང་བུ་དག་དང་ཞེ་འགྲས་པར་འགྱུར་རོ། །
སེམས་ཅན་གང་དག་ལོག་པར་ལྟ་བ་ལས་དང་འབྲས་བུ་ཕྱིན་ཅི་ལོག་ཏུ་སྟོན་པ་མཆོད་སྦྱིན་དག་ལ་་་་་་178ཕྱུགས་བསུབ་ནས་གསོད་པར་བྱེད་པ་དང་། རུས་སྦལ་དག་སོ་ཕག་གིས་མངོན་པར་གཡོགས་ཤིང་མུན་པར་འཇུག་པར་བྱེད་པ་དེ་དག་ཤི་ནས་དམྱལ་བ་མུན་པར་སྐྱེ་བར་འགྱུར་རོ། ། དེར་སྐྱེས་ན་མུན་པ་འབྱུང་བའི་མེས་སྲེག་པར་བྱེད་དོ། ། ལས་ཀྱི་རླུང་གིས་བདས་ནས་རི་གཉིས་རེ་རྒྱུག་པའི་བར་དུ་བཅུག་པས་ཐལ་བར་རློག་གོ ། སྤུ་གྲི་ལྟ་བུའི་རླུང་གིས་ཡན་ལག་དང་ཉིང་ལག་ཐམས་ཅད་ཞིག་པར་བྱེད། སོ་ཕག་གིས་གཡོགས་ནས་སྣང་བ་མེད་པ་མ་བྱས། ལུས་ལས་བྱུང་བའི་མེས་སྲེག་པར་བྱེད་དོ། ། མིའི་ནང་དུ་སྐྱེས་ན། དེ་རྟག་ཏུ་བཅིངས་པས་བཅིངས་པར་འགྱུར་ཞིང་ཚེ་ཐུང་བར་འགྱུར་རོ། ། ནགས་ཁྲོད་ན་རྒྱུ་བའི་སེམས་ཅན་རི་དྭགས་བྱ་སེང་གེ་དྲེད་གུང་དང་སྤྲེའུ་སོགས་བག་ཕེབས་རྒྱུ་བ་སྒྲ་དག་གིས་སྐྲག་པར་བྱེད་ཅིང་རྔོན་པས་བསད་པའི་བསམ་པ་་་་་་་ཡོད་པ་དེ་ཤི་ནས་དམྱལ་བ་ཀུན་ཏུ་མི་དགའ་བར་སྐྱེ་བར་འགྱུར་རོ། །
དེར་སྐྱེས་ན་མེ་ནང་དུ་བཅུག་ནས་བྱ་རོག་འུག་པ་བྱ་རྒོད་ཁྱེ་དང་སྲིན་པོ་ཝ་རྣམས་ཀྱི་མཆུ་རྣོ་ལ་སྒྲ་འཇིགས་པ་རྣམས་ཀྱིས་བསྲུང་ནས་བཅད་ཅིང་ཟ་ལ་འཇིགས་པའི་སྒྲ་དེས་མི་དགའ་་་་་་་བར་འགྱུར་ཞིང་སྲོག་ཆགས་མར་ཀོ་ཏ་གའི་མཆུ་རྣོན་པོས་རུས་པའི་གསེབ་དང་ནང་དུ་ཞུགས་ནས་ཟའོ། ། མིར་སྐྱེས་ན་རྟག་ཏུ་དམན་པ་གཞན་གྱིས་ཟིལ་གྱིས་གནོན་ཅིང་ནམ་ཡང་དེའི་སེམས་179ལ་དགའ་བ་མི་སྐྱེ། ལས་བྱེད་པ་དག་ལ་དོན་མེད་དགའ་བ་མེད་ཅིང་བུ་ཆུང་མ་གསོད་དང་བཅིངས་པར་བྱེད་པ་དང་མི་དགའ་བ་རྟག་ཏུ་ཐོབ་པར་འགྱུར་རོ། ། སེམས་ཟབ་པར་བདོ་བའི་སེམས་ཅན་ནི་སྲོག་གཅོད་པ་མང་པོ་བག་མེད་པ་ལ་འཇུག་པ་སྟེ། དེ་དག་ཤི་ནས་དམྱལ་བ་ཚོར་བ་བདོ་བར་སྐྱེ་བར་འགྱུར་རོ། ། དེར་སྐྱེས་ན་བ་ཚྭ་དང་མཚོན་དང་མེ་དང་ངམ་གྲོག་དང་གཡང་ས་དང་ཕུར་བུ་དང་། མེ་འབར་བའི་ཕྲེང་བའི་རྒྱན་བྱས་པའི་ཚོར་བ་ལ་རྟག་ཏུ་རྒྱུན་མི་འཆད་པར་ཉིན་གཅིག་བཞིན་དུ་འཇུག་པར་འགྱུར་རོ། ། མིར་སྐྱེས་ནའང་འགྲོ་ལྡིང་དང་། བར་བ་རའི་ཡུལ་དང་། རྒྱ་མཚོའི་དབུས་ཀྱི་ཡུལ་དང་།
སི་ནྟུའི་ཡུལ་དང་། ཞར་བའི་གླིང་གི་ཡུལ་དང་། གང་ན་བྲན་མཆོག་ཏུ་སྡུག་བསྔལ་བར་འགྱུར་བ་དེར་སྐྱེ་བར་འགྱུར་ཞིང་དབུལ་བའི་་་་བྲན་དུ་འགྱུར། སྒོ་བསྲུང་དང་། ཡན་ལག་དང་ཉིང་ལག་ཐམས་ཅད་ཉམས་ཤིང་། མ་ཚང་བ་དང་། ལུས་སྐེམ་པ་དང་། བཀྲེས་པས་ཡོངས་སུ་གདུངས་ཤིང་གྲང་བ་དང་། ཚ་བའི་གཞིར་་གྱུར་པ་དང་། ཤིན་ཏུ་སྡུག་བསྔལ་ཞིང་གཞན་གྱིས་རྟག་ཏུ་གཙེས་པ་དང་།
བྱིས་པ་དག་གིས་དབྱུག་པ་དང་། བོང་བ་དག་གིས་བརྡེག་ཅིང་། སྐྱེ་བོ་ཀུན་གྱིས་བརྙས་པར་འགྱུར། བུ་དང་ཆུང་མས་ཀྱང་རྣམ་པར་སྤངས་པར་འགྱུར་ཞིང་། མངལ་ནས་སྐྱེས་180ཚུན་ཆད་མཆོག་ཏུ་སྡུག་བསྔལ་བར་འགྱུར་རོ། ། ཞེས་པ་ལ་སོགས་རྒྱ་ཆེར་གསུངས་སོ། ། ཡང་དྲན་པ་ཉེར་བཞག་ལས། མི་ནི་གང་ཞིག་སྡིག་བྱེད་པ། ། དེ་དག་ངེས་པར་ཕངས་མི་བྱེད། ། བདག་གི་ཡུལ་ལ་སྡིག་པ་བྱས། །
སྡིག་པས་སེམས་ཅན་དམྱལ་བར་འཚོད། ། སྡིག་པས་སྡིག་པ་རྗེས་སུ་འགྲོ། ། དེ་བཞིན་དགེ་བས་དགེ་བར་མཐོང་། ། སྡིག་བྱེད་དགེ་ལ་སྡང་བ་ནི། ། སེམས་ཅན་དམྱལ་བར་སྐྱེ་བར་འགྱུར། ། མི་དགེའི་བློ་ཡིས་དགེ་བ་དག ། བཏང་ནས་ཅི་ཕྱིར་སྡིག་པར་འགྲོ། ། རྨོངས་པས་རིན་ཆེན་བོར་ནས་སུ། ། ཅི་ཕྱིར་རྡོ་ཡི་རྗེས་སུ་རྒྱུག ། སངས་རྒྱས་རིན་ཆེན་ལ་སོགས་པ། །
སྣ་ཚོགས་ཆོས་ཀྱིས་མཚུངས་པར་གང་། ། མི་ཡི་ཆོས་ནི་ཐོབ་པ་དག ། ཅི་ཕྱིར་མང་དུ་སྤྱད་མི་བྱ། ། སྡིག་པ་ཡོངས་སུ་སྤངས་པ་ཡིན། ། སེམས་ནི་རྟག་ཏུ་དགེ་བ་དག ། མྱ་ངན་འདས་པ་ལག་་ན་ཡོད། ། རྟོགས་པ་རྣམས་ཀྱིས་མི་མཐོང་ངོ་། ། ཐོག་མ་དབུས་དང་མཐའ་དགེ་བ། ། བདེ་བའི་ཆོས་ནི་རྟག་ཏུ་འབྱུང་། ། ཐོག་མ་དབུས་དང་མཐའ་མི་དགེ །
སྡིག་པའི་ལས་ཀྱི་འབྲས་བུ་ཡིན། ། དེ་ལྟར་རྟག་ཏུ་སྡིག་སྤངས་ཤིང་། ། རྟག་ཏུ་དགེ་ལ་དམིགས་པར་གྱིས། ། སྡིག་པ་ཡོངས་སུ་སྤངས་པ་ནི། ། རྟག་ཏུ་བདེ་བར་གནས་པ་ཡིན། ། འཁོར་བ་ཐོག་མ་མེད་པ་ནས། ། ཡང་དང་ཡང་དུ་སྡིག་པས་གདུངས། ། བྱེས་པ་གཏི་མུག་དབང་སོང་བ ཅི་ཡི་181ཕྱིར་ན་སྐྱོ་མི་བྱ། ། སྡིག་པ་ཡིས་ནི་སྔོན་བསགས་ཤིང་། ། ཕྱི་ནས་མེ་ཡིས་སྲེག་པར་བྱེད། །
སྡིག་པའི་རྒྱུ་ལས་བྱུང་བའི་དམྱལ། ། སྡིག་པ་རྣམས་སུ་ཡོངས་སུ་འཚོད། ། སྡིག་པ་དོན་མེད་སྨྲ་བ་ནི། ། སེམས་ནི་ཡང་བས་སྨྲ་བར་བྱེད། ། ཚ་བ་གང་གིས་ཡོངས་བསྲེག་པ། ། ཅི་ཡི་ཕྱིར་ན་སྡིག་པ་བྱེད། ། ཁྱོད་ཀྱི་སྒོ་དག་དུ་མར་གྱུར། ། དེ་ལྟ་བས་ན་སྡུག་བསྔལ་འགྱུར། ། དེ་ལྟ་དེ་ནི་སྡིག་པ་ན། ། གཤིན་རྗེ་ཕོ་ཉ་དུ་མ་ཡིས། །
ལས་ཀྱི་ཞགས་པས་དབང་སོང་ལ ། མི་ཟད་དམྱལ་བར་ཁྲིད་པར་བྱེད། ། ཅེས་དང་། སྡིག་པ་བྱེད་པའི་མི་དག་ནི། ། འཇིག་རྟེན་ཀུན་གྱིས་རྣམ་པར་སྨད། ། དགེ་བ་བྱེད་པ་རྟག་ཏུ་བསྟོད། ། དེ་བས་སྡིག་པ་རྣམ་པར་སྤངས། ། མི་འདོད་མི་ཕན་སྡང་བ་ཡི། ། རྣམ་པར་སྨིན་པ་སྡུག་བསྔལ་བ། ། སྡིག་པ་སྡིག་པའི་རྣམ་སྨིན་དེ། །
དེ་ལྟར་བློ་ལྡན་དེ་སྤོངས་ཤིག ། སྡིག་ལ་རྟག་ཏུ་སྡིག་པ་ཡོངས། ། སྡིག་པ་མེད་ལ་སྡུག་མེད་དོ། ། བྱེད་ལ་ལྟོས་ལ་སྡིག་ཡོད་དེ། ། བྱེད་པ་རྣམས་ཀྱི་རྗེས་སུ་འཇུག ། སྡིག་པ་སེམས་ལ་རག་ལས་ཤིང་། ། འབྲས་བུ་སེམས་ལ་རག་ལས་ཏེ། ། སེམས་ནི་རྐྱེན་ལས་སྐྱེས་པར་མཐོང་། ། རྒྱུ་དང་རྐྱེན་ལས་ཤིན་ཏུ་འབྱུང་། ། སེམས་ཅན་སེམས་ཀྱིས་བསླུས་ནས་སུ། །
སྡིག་པའི་དབང་གིས་འོང་བ་དག ། གནོད་པའི་མཆོག་སྟེ་སྟོབས་ཆེ་བ། ། སེམས་ཅན་དམྱལ་བ་དྲག་པོར་འགྲོ། ། སེམས་དབང་གྱུར་པ་182འགྲོ་བ་སྟེ། ། རྟག་ཏུ་ཆོས་དབང་འགྱུར་མི་འགྲོ ། ཆོས་སྤྱོད་པ་ནི་རྟག་ཏུ་བདེ། ། སྡིག་སྤྱོད་པ་ནི་མི་བདེའོ། ། གསུངས། བསླབ་པ་ལྔའི་མདོ་ལས། ། དགེ་སློང་དག་སྲོག་གཅོད་པ་ནི།
སྦྲུལ་དུག་ཅན་དང་འདྲ་བར་ལྟ་བར་བྱའོ། ། སྡིག་པ་དུ་མ་དང་ལྡན་པ་དགཡི་དྭགས་ཀྱི་གནས་སུ་སྐྱེ་བ་དང་། དུད་འགྲོའི་སྐྱེ་གནས་སུ་སྐྱེ་བ་དང་། དམྱལ་བའི་སྐྱེ་གནས་སུ་སྐྱེ་བར་འགྱུར་ཏེ། དེའི་ལུས་ཞིག་ནས་ཤི་བའི་ཕ་རོལ་དུ་དམྱལ་བ་ཡང་སོས་སུ་སྐྱེའོ། ། དེ་ནི་དམྱལ་བ་ཡང་སོས་སུ་དམྱལ་བའི་བསྲུང་མས་ཡང་དག་པར་་་་་་་བསྲེག་པ་དང་། མཚོན་སྣ་ཚོགས་པ་བཟུང་ནས་དུམ་བུར་གཅོད་ཅིང་ལུས་ལ་ཕུག་པ་འབུག་པར་བྱེད་དོ། ། རྣམ་པ་ལྔ་ཡི་གཅིག་གོ་ཞེས་པས་ལས་བྱེད་ཅིང་བྱེད་ལ། དམྱལ་བའི་སེམས་ཅན་དེ་ཡང་དང་ཡང་དུ་འཚོ་བས་ན་ཡང་སོས་སུ་སྐྱེའོ། ། དེ་རྣམས་ལ་ཡང་སོས་ཀྱི་སྡུག་བསྔལ་གདུག་པ་རྩུབ་པ།
ཚ་བ་འཇོམས་ཤིང་འཇོམས་ལ། གང་ཞིག་ལ་ཐམས་ཅད་ལྕི་ཞིང་སྲོག་གཅོད་པའི་རྣམ་པར་སྨིན་པ་དེའོ། ། དེ་མིར་སྐྱེས་ཀྱང་ཚེ་ཐུང་བར་འགྱུར་རོ། ། དབང་བོ་ཡོངས་སུ་མ་ཚང་བར་འགྱུར། གཟུགས་ངན་པ་དང་། ཤེས་རབ་འཆལ་བ་དང་། རྟག་ཏུ་སྐྲག་པ་དང་། རྟག་ཏུ་ཁྲོ་བ་དང་། ནད་དང་བཅས་པ་དང་། མྱ་ངན་དང་བཅས་པ་དང་།
དགའ་བ་དང་འབྲལ་བ་དང་། ཐམས་ཅད་བྲལ་བ་དང་། 183རྟག་ཏུ་ཡུན་རིང་དུ་འབྲལ་བར་འགྱུར་རོ། ། དེའི་ཕྱིར་བཅོམ་ལྡན་འདས་ཀྱིས་བཀའ་སྩལ་པ། སྐྱེ་བ་ལྔ་བརྒྱར་ཡི་དྭགས་དང་། ། ཉ་སྦྲུལ་རི་དྭགས་ལུག་པ་དང་། ། མ་ཧེ་ཁྱི་དང་ཝ་རྣམས་དང་། ། སྲོག་བཅད་པ་ཡི་ཉེས་པའོ། ། འདི་ནི་སྲོག་བཅད་པའི་རྣམ་པར་སྨིན་པའོ། ། སྲོག་གཅོད་པ་ནི་སྤངས་པ་ཡིས། །
སྐྱེས་པའམ་ནི་བུད་མེད་ལུས། ། ཐོབ་པར་འགྱུར་ཏེ་ཕན་ཡོན་ནི། ། ཡོན་ཏན་ཉི་ཤུ་མི་དམན་པར། ། ཡན་ལག་ཉིང་ལག་ཕུན་སུམ་ཚོགས། ། ལུས་ནི་ཤེད་དང་ལྡན་པ་དང་། ། རིགས་བཟང་བོར་ནི་མྱུར་དུ་སྐྱེ། ། ཡན་ལག་གཙང་ཞིང་འཇམ་པ་དང་། ། ཚེ་རིང་བ་དང་བདེ་བ་དང་། ། དཔའ་ཞིང་སྟོབས་དང་ལྡན་པ་དང་། ། ཚིག་ནི་མཆོག་ཏུ་བཟང་བ་དང་། །
ལྷ་དང་བཅས་པ་དགའ་བ་དང་། ། འཇིག་རྟེན་པ་ཡི་ངན་མི་བྱེད། ། འཕགས་པའི་ཚིག་ངན་མི་བརྗོད་དང་། ། བྱད་སྟེམས་ངན་པས་མི་འཆི་ཞིང་། ། མཐའ་ཡས་པ་ཡི་འཁོར་དང་ལྡན། ། ཁ་དོག་གཟུགས་དང་ཡང་དག་ལྡན། ། ནད་དང་མྱ་ངན་ཉུང་བ་དང་། ། ཁྱིམ་གྱི་གནས་ནི་མི་སྤོང་དང་། ། གཞན་གྱིས་མི་དགར་མི་འགྱུར་རོ། ། སྲོག་གཅོད་པ་ནི་སྤངས་པ་ཡིས། །
སྐྱེས་པའམ་ནི་བུད་མེད་ཀྱིས། ། ཕན་ཡོན་འདི་ནི་མྱོང་བར་འགྱུར། ། ལྷ་རྣམས་དང་ནི་མི་རྣམས་སུའོ། ། དེ་ལུས་ཞིག་ཅིང་ཤི་ནས་བདེ་འགྲོ་མཐོ་རིས་ལྷའི་འཇིག་རྟེན་དུ་ཉེ་184བར་སྐྱེའོ། ། ཞེས་དང་། རྒྱལ་པོ་འཆར་བྱེད་ཀྱིས་ཞུས་པའི་མདོ་ལས། མི་རྣམས་གང་དག་སྡིག་བྱེད་པ། ། གཏུན་བུ་དྲག་པོ་རྣམས་ཀྱིས་འཇོམས། ། སྟ་རེ་རྣམས་ཀྱིས་གཤེག་པ་དང་། ། དེ་བཞིན་གསལ་ཤིང་གཟུགས་པར་འགྱུར། །
མི་རྣམས་གང་དག་་སྡིག་བྱེད་པའི། ། སེམས་ཅན་རྣམས་ཀྱིས་ལུས་ལ་ནི། ། ལྕགས་མདུང་རྩེ་མོ་བཞི་པ་དང་། ། རྩེ་གསུམ་པ་དང་རྩེ་ལྔ་འབབ། ། མི་རྣམས་གང་དག་སྡིག་བྱེད་པ། ། རལ་གྲི་མཆུ་ཅན་ཁྭ་རྣམས་ཀྱིས། ། མགོ་ཡི་ཀླད་པ་བཏོག་འགྱུར་ཞིང་། ། ཝ་དང་སྤྱང་ཀིས་ཟ་བར་འགྱུར། ། མི་རྣམས་གང་དག་སྡིག་བྱེད་པ། ། ངན་སྐྱུགས་རུལ་བ་དྲི་ང་ཞིང་། །
ཀུན་གྱིས་སྣང་བར་ལྟུང་འགྱུར་ལ། ། སྤུ་གྲིའི་ཆུ་ཀླུང་རྣམས་སུ་ལྟུང་། ། མི་རྣམས་གང་དག་སྡིག་བྱེད་པ། ། རབ་ཏུ་ཚ་བར་བསྲེག་འགྱུར་ཞིང་། ། ངུ་འབོད་དང་ནི་ངུ་འབོད་ཆེ། ། ཐིག་ནག་དུ་ཡང་བསྲེག་པར་འགྱུར། ། མི་རྣམས་གང་དག་སྡིག་བྱེད་པ། ། ཐིག་ནག་ཏུ་ནི་སྐྱེས་ནས་ཀྱང་། ། ཡང་དང་ཡང་དུ་མེ་མུར་དང་། ། སྤུ་གྲི་ཆུ་ཀླུང་རྣམས་སུ་ལྷུང་། །
གང་ཚེ་ལྕགས་ཀྱི་ཟངས་པོ་ཆེར། ། མི་རྣམས་གང་དག་འཚོད་པ་ན། ཁྱེ་རྣམས་ཀྱིས་ནི་གཙེས་གྱུར་ནས། ། དེ་དག་བདེ་བ་འཚོལ་བར་བྱེད། ། མི་རྣམས་གང་དག་སྡིག་བྱེད་པ། ། དམྱལ་བ་དྲག་པོ་ཆེན་པོར་ནི། ། ལྷུང་ནས་དཔུང་གཉེན་ཡོད་མིན་ཞིང་། ། ལྕགས་185ཀྱི་ཐུ་ལུམ་ཟ་བར་འགྱུར། ། མི་རྣམས་གང་དག་སྡིག་བྱེད་པ། ། ལྕགས་ལས་གྲུབ་བའི་བྲག་ཆེན་དང་། །
མི་སྡུག་རི་བོ་རྣམས་ཀྱིས་ནི། ། དེ་ཚེ་ཀུན་ནས་ལུས་འཇོམས་བྱེད། ། དེས་ནི་རང་གི་ལས་བྱས་པས། ། འབྲས་བུ་དེ་འདྲ་ཐོབ་འགྱུར་ཞིང་། ། དེ་ཡིས་ཚོར་བ་མྱོང་བ་ན། ། དེ་ལ་སྐྱོབ་པ་འགའ་ཡང་མེད། ། ཇི་སྙེད་བསྟེན་པ་ཐམས་ཅད་ནི། ། བདག་གི་མདུན་དེར་འགའ་ཡང་མེད། ། དེར་ནི་མགོན་མེད་བདག་གཅིག་པུ། ། སྡུག་བསྔལ་ཚོར་བ་མྱོང་བར་བྱེད་། །
གང་དག་བདེ་ཕྱིར་དོན་མིན་པར། ། སྔོན་ཆད་ཉེས་པ་སྤྱད་བྱས་ཀྱང་། ། ཕ་མ་དེ་དག་དེ་རིང་ནི། ། རྣམ་པར་གྲོལ་བའི་མཐུ་ཡང་མེད། ། གང་དག་བདེ་ཕྱིར་དོན་མེད་པར། ། སྔོན་ཆད་ཉེས་པ་སྤྱད་བྱས་ཀྱང་། ། བུ་དང་བུ་མོ་ཆུང་མ་རྣམས། ། དེ་རང་བདག་ལ་གྲོལ་མི་ནུས། ། ཞེས་དང་། དྲན་པ་ཉེར་བཞག་གི་མདོ་ལས།
སྲོག་གཅོད་པ་བསྟེན་པ་ནི་སེམས་ཅན་དམྱལ་བར་འགྲོ། ཡི་དྭགས་ཀྱི་འཇིག་རྟེན་དུ་འགྲོ། དུད་འགྲོའི་འཇིག་རྟེན་དུ་འགྲོ། མི་འདོད་པ་མི་སྡུག་པ་ཡིད་དུ་མི་འོང་བ། སྐྱེ་བོ་མཁས་པ་ཀུན་གྱེས་སྨད་པར་འགྱུར་རོ། ། མིར་སྐྱེས་ནའང་ཚེ་ཐུང་བའི་རྒྱུར་འགྱུར་རོ། ། ཞེས་དང་། ལེགས་ཉེས་ཀྱི་རྒྱུ་འབྲས་བསྟན་པའི་མདོ་ལས། ། སྲོག་གཅོད་པའི་ཁ་ན་མ་ཐོ་བ་དེས་ནི། སེམས་ཅན་དམྱལ་བ་དང་།
དུད་འགྲོའི་སྐྱེ་གནས་དང་། གཤིན་རྗེའི་186འཇིག་རྟེན་དུ་ལྟུང་བར་འགྱུར་རོ། ། གལ་ཏེ་མིར་སྐྱེས་པར་གྱུར་ན་ཡང་། ཡང་དག་པར་སྨིན་པའི་འབྲས་བུ་རྣམ་པ་གཉིས་འཐོབ་པར་འགྱུར་ཏེ། ཚེ་ཐུང་བ་དང་ནད་མང་བ་གང་ཡིན་པའོ། ། ཞེས་དང་། ལས་ཀྱི་རྣམ་པར་འགྱུར་བ་ཞེས་བྱ་བའི་མདོ་ལས། ཇི་ལྟར་ལས་ཀྱི་ཚེ་ཐུང་བར་ཞེ་ན། ཆོས་བཅུས་ན་ཚེ་ཐུང་བར་འགྱུར་ཏེ། བཅུ་གང་ཞེ་ན།
སྲོག་གཅོད་པ། གཅོད་དུ་བཅུག་པ། སྲོག་གཅོད་པ་ལ་བསྟོད་པ། སྲོག་མི་གཅོད་པ་ལ་སྨོད་པ། མངལ་གནས་མེད་པར་བྱེད་པ། མངལ་གནས་མེད་པར་བྱེད་དུ་བཅུག་པ། དགྲ་བོ་ལ་བསད་པར་སེམས་པ མི་མཛའ་བ་ཤི་ན་དགའ་བ། རྟེན་བཅས་སེམས་ཅན་བསད་པ། འཐབ་མོ་ལ་བལྟ་ཞིང་དད་པ་དང་བཅུ་སྟེ། ཆོས་འདི་བཅུས་ནི་ཚེ་ཐུང་ཞིང་ནད་མང་བར་འགྱུར་རོ། །
ཞེས་དང་། སྲོག་གཅོད་ན་དེའི་ལས་ཀྱིས་སའི་མདོག་ཉམས་པར་འོང་ངོ་། ། ཞེས་དང་། ན་པ་རྣམ་པ་བཅུ་འགྱུར་བའང་གོ་ཞིང་ཤེས་པར་བྱོས་ཤིག བཅུ་གང་ཞེ་ན། དགྲ་མོད་དུ་འགྱུར་བ། ཡིད་དུ་མི་འོང་བར་སྣང་བ། ཚེ་ཐུང་བ། སྡིག་པའི་ལས་ལ་སེམས་པ། སེམས་ཅན་རྣམས་འཇིགས་པར་འགྱུར་བ།
མི་དགའ་བཞིན་ཉལ་བ། མི་དགའ་བཞིན་སད་པ། རྨི་ལམ་ན་སྡིག་པ་མཐོང་བ། ཕྱིས་འགྱོད་པ། ཚེ་ཐུང་བའི་ལས་སེམས་ཤིང་བྱེད་པ་ཡིན་ཏེ། ཤི་ནས་ལུས་དང་187བྲལ་ན་ལས་ངན་པར་ལྷུང་ཞིང་སེམས་ཅན་དམྱལ་བར་སྐྱེའོ། ། ཞེས་དང་། དགེ་མི་དགེ་བའི་ལས་ཀྱི་རྣམ་པར་སྨིན་པ་བསྟན་པའི་མདོ་ལས། བུ་ཚ་མེད་པ་ནི་བྱ་ཕྲུག་མང་བོ་བསད་པ་ལས་འོངས་སོ། ། བུ་ཚ་མང་བ་ནི་སེམས་ཅན་མང་པོ་གསོས་པ་ལས་འོངས་སོ། །
ཚེ་རིང་བ་ནི་སྙིང་རྗེ་ཆེ་བ་ལས་འོངས་སོ། ། ཚེ་ཐུང་བ་ནི་སྲོག་གཅོད་པ་ལས་འོངས་སོ། ། ཞེས་དང་། ཚེ་འདི་ལ་ཤན་པ་བྱེད་ཅིང་སེམས་ཅན་མང་བོའི་སྲོག་གཅོད་པ་ནི་རལ་གྲི་དང་རལ་གྲིའི་ནགས་ཚལ་གྱི་སེམས་ཅན་དམྱལ་བར་ལྟུང་ངོ་། ། ཚེ་འདི་ལ་ཁྲ་དང་ཁྱེ་ལ་སོགས་པ་གཏོང་ཞིང་། རྔོན་པ་བྱེད་པ་ལ་དགའ་བ་ནི་ལྕགས་ཀྱི་སོག་ལེའི་དམྱལ་བར་ལྟུང་ངོ་། ། ཚེ་འདི་ལ་ཕག་དང་ཁྱེའི་སྤུ་བཏོག་པ་ནི་ཤིན་ཏུ་བསྐོལ་བའི་དམྱལ་བར་ལྟུང་ངོ་། ། ཚེ་འདི་ལ་ཕག་དང་ཁྱི་དང་རྟའི་འབྲས་བུ་བཏོན་པ་ནི་རྡོ་ཟུག་རྔུའི་དམྱལ་བར་ལྷུང་ངོ་། ། ཚེ་འདི་ལ་སྲོག་གཅོད་ཅིང་འདྲེ་སྲིན་ལ་མཆོད་པས་ནི་ལྕགས་ཀྱི་སྙུང་བུའི་དམྱལ་བར་ལྟུང་བར་འགྱུར་རོ། ། སྲོག་གཅོད་དུ་བཅུག་སྟེ་ལྷ་སྲིན་མཆོད་དུ་བཅུག་པ་ན་སྟ་རེས་གཏུབས་པའི་དམྱལ་བར་ལྟུང་སྟེ།
སྲུང་མས་ལུས་གཏུབས་ཤིང་། ལྕགས་ཀྱི་བྱ་མཆུ་ཅན་གྱིས་མིག་གཉིས་ཀྱི་འབྲས་བུ་བཙོགས་པར་འགྱུར་རོ། ། ཞེས་གསུངས། སློབ་དཔོན་དཔའ་བོས་དྲན་པ་ཉེར་བཞག་གི་ཚིག་ལེའུ་བྱས་པ་ལས། ཆགས་དང་188གཏི་མུག་འཇིགས་དང་ཁྲོ། ། མི་གང་མི་ནི་གསོད་པ་དང་། ། གཞན་ཡང་བསྐྱེད་ནས་གསོད་བྱེད་པ། ། དེ་དག་ངེས་པར་ཡང་སོས་འགྲོ། ། གང་གི་ཕྱིར་ན་ལོ་སྟོང་ཕྲག ། མང་བོ་ཡང་ནི་དེ་དག་ཏུ། །
བཏགས་ཤིང་བཏགས་ཤིང་ཡང་འཚོ་བས། ། དེ་ཕྱིར་ཡང་སོས་ཡིན་པར་བཤད། ། ཅེས་དང་། ར་དང་ལུག་དང་ཝ་དག་དང་། ། རི་བོང་བྱེ་བ་རི་དྭགས་ཕག ། གཞན་ཡང་བསྐྱེད་ནས་བསད་བྱས་ན། ། ལུས་ཅན་བསྡུས་འཇོམས་འགྲོ་བར་འགྱུར། ། གང་ཕྱིར་བསྡུས་ནས་དེར་འདོན་དང་། ། ཡང་དག་བསྲེག་པར་བྱེད་པས་ན། ། དེ་ཡི་ཕྱིར་ན་བསྡུས་འཇོམས་ཏེ། །
དེ་ལྟར་མིང་ནི་དོན་མཐུན་གྲགས། ། ཞེས་དང་། ཡོན་ཏན་དག་གིས་ཆེ་བ་ལ། ། གནོད་པ་དྲག་པོ་བྱས་པའམ། ། ཕ་མ་བླ་མ་བསད་བྱས་ན། ། ངེས་པར་བསྐལ་བ་མནར་མེད་འཚོད། ། དེ་དག་དེར་ནི་ལུས་ངག་གིས། ། རུས་པ་དག་ཀྱང་ལྷག་པར་འགྱུར། ། གང་ཕྱིར་བདེ་བའི་སྐབས་མེད་པ། ། དེ་ཕྱིར་མནར་མེད་ཡིན་པར་བཤད། །
ལུས་ཅན་གང་དག་གཅིག་ལ་གཅིག ། གནོད་པར་དཀའ་བས་གཡུལ་ངོར་གསོད། ། སྡིག་པ་དེ་དག་སྡུག་བསྔལ་དང་། ། ལྡན་པའི་རལ་གྲི་སེམས་ཅན་སྐྱེ། ། གང་ཕྱིར་དེ་ཡི་སེན་མོ་ནི། ། ལྕགས་བྱས་འབར་རྣོ་དེ་དག་གིས། ། གཅིག་གིས་གཅིག་གསོད་གང་ཡིན་དེ། ། རལ་གྲི་སེན་མོ་ཅན་དུ་བཤད། ། ཅེས་དང་། 189སེན་མོས་ཤིག་ལ་སོགས་བཅོམ་ན། །
དེ་དག་ལུས་ནི་ཆེར་འགྱུར་ལ། ། སྟོང་བརྒྱར་ཡང་དང་ཡང་དག་ནི། ། བྲག་སྒོང་བོ་ཡིས་འཇོམས་པར་འགྱུར། ། ཞེས་དང་། འབྲུ་ཡི་ནང་ན་འཁོད་པ་ཡི། ། སྲོག་ཆགས་མཐོང་ནས་འཇོམས་པ་གང་། ། དེ་ནི་ལྕགས་ཀྱི་གཏུན་ཤིང་གིས། ། ཡང་དང་ཡང་དུ་བརྡུངས་པར་འགྱུར། ། ཤིན་ཏུ་ཁྲོ་ཞིང་གཏུམ་པ་དང་། ། གཡོ་བྱེད་རྫུན་དུ་སྨྲ་བ་དང་། །
གཞན་ལ་གནོད་བྱེད་དགའ་བ་ནི། ། གཤིན་རྗེ་སྲིན་པོར་སྐྱེ་བར་འགྱུར། ། སྡུག་བསྔལ་ཀུན་གྱི་ས་བོན་ནི། ། ཆུང་མ་ལ་སོགས་དབྱེ་བ་ཡིས། ། ལུས་ངག་ཡིད་ཀྱིས་སྡིག་པ་སྟེ། ། དེས་ན་ཕྲ་ཡང་་སྤངས་པར་བྱ། ། གསུངས། རྗེ་བདག་ཉིད་ཆེན་པོའི་ཞལ་ནས། ཚེ་འདིའི་ཕུན་ཚོགས་ཅི་ཙམ་སྤྱད་གྱུར་ཀྱང་། ། འཆི་བའི་དུས་སུ་ཆོས་མིན་ཀུན་གྱིས་བསླུ། །
དཀར་ནག་ལས་ཀྱི་འབྲས་བུ་མི་བསླུ་བས། ། སྡིག་སྤོངས་དགེ་བ་བསྒྲུབ་ལ་འབད་པར་བྱ། ། ཉེས་མེད་སྲོག་ཆགས་གསོད་པའི་ལས་རྣམས་ནི། ། མྱུར་དུ་མྱོང་ཞིང་ངེས་པར་མྱོང་འགྱུར་ལ། ། རང་ལ་སྨིན་ན་བཟོད་པའི་ཐབས་མེད་པས། ། འདི་ལ་ཤིན་ཏུ་ཤིན་ཏུ་འཇེམ་པར་བྱ། ། གསུངས། སྔོན་རྗེ་མི་ལ་ཡར་འབྲོག་མཚོ་ཁ་ནས་ཡར་བྱོན་དུས། བུད་མེད་མང་བོས་ཉེའུ་ཆུང་མང་བོ་བཟུང་ནས་གསོན་པོར་གྲི་ཡིས་་་་་་་་་་གཤགས་ནས་ནང་ཆ་རྣམས་ལག་པས་གད་དར་བྱས་ཏེ། ས་ལ་190བཀྲམ་དུས་སུ་ཡང་མ་ཤི་བར་འགུལ་བ་གཟིགས་ནས།
ཐུགས་ལ་སྙིང་རྗེ་ཚད་མེད་པ་འཁྲུངས་ཏེ་སྤྱན་ཆབ་མང་བོ་བཏང་ནས་་་་་་མགུར་འདི་གསུངས་སོ། ། སྐྱེས་ཆེན་མར་བ་ལོ་ཙཱ། ། ཆོས་དབྱིངས་རྣམ་དག་ངང་ནས། ། ཐུགས་རྗེ་སྤྱན་གྱིས་གཟིགས་ལ། ། འགྲོ་དྲུག་ལམ་སྣ་དྲོངས་ཤིག ། འཚོ་བ་ཟས་ཀྱི་ཕྱིར་དུ། ། གཞན་སྲོག་བཅད་ནས་ཟ་བའི། ། སྲིན་མོ་ཁ་དམར་མ་ཚོ། ། དར་ཅིག་ང་ལ་ཉོན་ཅིག ། སྤྱིར་དུ་སེམས་ཅན་ཐམས་ཅད། །
ཐོག་མེད་དུས་ཀྱི་ཕ་མ། ། སྒོས་སུ་རང་ལ་ཚེར་མ། ། ཟུག་པ་མི་བཟོད་འདུག་ན། ། གཞན་རྣམས་བསད་ནས་ཟ་བ། ། སྙིང་གིས་ཕོད་པའི་སྙིང་བསྲན། ། ཅན་ཚོ་བསམ་མནོ་ཐོངས་དང་། ། ནང་ཆ་བཏོན་པའི་ཕྱི་ཤུན། ། ད་དུང་བླ་ལོག་འདྲེ་བ། ། འདི་ལ་ལེགས་པར་ལྟོས་ལ། ། བསམ་མནོ་གཞིག་འབྲེལ་ཆུག་དང་། །
འདི་འདྲ་སྙིང་གིས་ཕོད་པ། ། ཁྱེད་ཀྱི་སྙིང་ནི་རྡོའམ། ། ལྕགས་ཀྱི་གར་བུ་ཡིན་པ། ། ཚེ་ལ་ངེས་པ་མེད་ཅིང་། ། ནངས་པར་ཨེ་སྡོད་མི་ཤེས། ། བེམ་རིག་བྲལ་བའི་དུས་སུ། ། རྣམ་ཤེས་ན་རག་དམྱལ་བའི། ། གནས་སུ་སྐྱེ་བ་བླངས་ན། ། ལྕགས་བསྲེག་འབར་བའི་ཐང་ལ། ། བཞག་ནས་མཚོན་ཆ་སྣ་ཚོགས། །
ལུས་ལ་ཆར་བཞིན་འབབ་པ། ། ལ་སོགས་སྡུག་བསྔལ་མཐའ་ཡས། ། བཤད་ན་བཤད་ཀྱིས་མི་ལང་། ། འདི་དང་ཕྱི་མའི་བར་ན། ། དབུགས་ཀྱི་ཕར་རྒྱུ་ཚུར་རྒྱུ། ། 191འདི་ཙམ་ཞིག་ལས་མེད་དོ། ། དབུགས་ཀྱི་རྒྱུ་བ་ཆད་ཚེ། ། ངེས་པར་ལས་ངན་མྱོང་ངོ་། ། དེ་བས་རང་ལ་ཕྱི་ཐག ། བསྲིངས་ལ་སྡིག་པ་སྤོངས་ཤིག །
དམ་པའི་ཆོས་ལ་འབུངས་དང་། ། ང་ཡིས་སྨྲ་བའི་གླུ་འདི། ། འཕྲལ་གང་རྣ་བ་ཚ་ཡང་། ། ཕུགས་སུ་ཅིས་ཀྱང་ཕན་གྱི། ། ཉམས་སུ་ལོངས་པར་གྱིས་ཤིག ། ཅེས་གསུངས་པས། ཁོང་རྣམས་ཤིན་ཏུ་མོས་ཤིང་ཕྱག་དང་བསྐོར་བ་བྱས། སྔར་བྱས་ལ་བཤགས་སྡོམ་བྱས། ཕྱིས་མི་བྱེད་པར་དམ་བཅས་ལ་ལས་ཆོས་བྱེད་སྒོམ་བསྒྲུབ་ལ་བརྩོན་པར་གྱུར། ཞེས་གསུངས།
གཞན་ཡང་རིག་འཛིན་ཆེན་པོ་གང་ཤར་རང་གྲོལ་གྱེས། ཨོ་རྒྱན་གྱི་སློབ་དཔོན་པདྨ་འབྱུང་། ། གནོད་བྱེད་ཀྱི་དགྲ་བགེགས་སྒོལ་བ་དེ། ། དག་ཞིང་དུ་རྣམ་ཤེས་སྐྱེལ་བའི་རྟགས། ། མི་ཁྱོད་ཀྱིས་དེ་ལྟར་སྐྱེལ་ནུས་སམ། ། གྲུབ་ཐོབ་ཀྱི་རྒྱལ་པོ་ཤ་ཝ་རི། ། གཏི་མུག་གི་ཕག་རྒོད་གསོད་པ་དེ། ། འཁོར་བ་ཡི་རྩ་བ་གཅོད་པའི་རྟགས། ། མི་ཁྱོད་ཀྱིས་དེ་ལྟར་གཅོད་ནུས་སམ། ། གསང་སྔགས་ཀྱི་རྒྱལ་པོ་ཨིསྤྲོ་བོ། །
ཉིན་མཚན་མེད་བཙུན་མོས་བསྐོར་བ་དེ། ། བདེ་སྟོང་དུ་འདོད་ཆགས་འཆིང་བའི་རྟགས། ། མི་ཁྱོད་ཀྱིས་དེ་ལྟར་འཆིང་ནུས་སམ། ། རྣལ་འབྱོར་གྱི་དབང་ཕྱུག་ལྭ་བ་པ། ། ཉིན་མཚན་ཀུན་གཟིམས་རྣལ་མཛད་པ་དེ། ། འོད་གསལ་ལ་རྒྱུན་ཆད་མེད་པའི་རྟགས། ། མི་ཁྱོད་ཀྱིས་དེ་ལྟར་192གཟིམས་ནུས་སམ། ། རྣལ་འབྱོར་གྱི་དབང་ཕྱུག་ཝིཟེ་པ། ། རྒྱལ་ཁམས་ཀྱི་ཆང་འཐུང་མཛད་པ་དེ། ། ཟག་མེད་ཀྱི་བདུད་རྩིར་རོལ་བའི་རྟགས། །
མི་ཁྱོད་ཀྱིས་དེ་ལྟར་རོལ་ནུས་སམ། ། ལྷོ་བྲག་གི་མར་པ་ལོ་ཙཱ་པ། ། ཁྱིམ་ཐབ་ཀྱི་ལོངས་སྤྱོད་བསོག་པ་དེ། ། འདོད་ཡོན་ཀུན་ལམ་དུ་ལོངས་པའི་རྟགས། ། མི་ཁྱོད་ཀྱིས་དེ་ལྟར་ལོངས་ནུས་སམ། ། རང་གྲོལ་གྱིས་འབྲུག་པ་ཀུན་ལེགས་པ། ། ཆ་ལུགས་ལ་ངེས་པ་མེད་པ་དེ། ། གཟུང་འཛིན་གྱི་འཁྲུལ་བ་ཞིག་པའི་རྟགས། ། མི་ཁྱོད་ཀྱིས་དེ་ལྟར་ཞིག་ནུས་སམ། ། མཁའ་འགྲོ་ཡི་དབང་ཕྱུག་མེ་ལོང་བ། །
མང་གསེབ་ཏུ་གཅེར་བུར་རྒྱུག་པ་དེ། ། ཨ་མཐས་ཀྱི་ངོ་ཚ་ཞིག་པའི་རྟགས། ། མི་ཁྱོད་ཀྱིས་དེ་ལྟར་ཞིག་ནུས་སམ། ། མི་མཇེད་ཀྱི་སྟོན་པ་ཤཱཀྱ་ཐུབ། ། ཁམས་གསུམ་གྱི་འདུ་ཚོགས་སྡུད་པ་དེ། ། གཞན་རྒྱུད་ཀྱི་བསམ་པ་མཁྱེན་པའི་རྟགས། ། མི་ཁྱོད་ཀྱིས་དེ་ལྟར་མཁྱེན་ནུས་སམ། ། ལར་ཉམས་མྱོང་ལ་བརྟན་པ་མ་ཐོབ་པར། ། རྒྱུ་འབྲས་ལ་ཁྱད་གསོད་མ་བྱེད་ཅིག ། གཅན་གཟན་གྱི་རྒྱལ་པོ་མཆོངས་རྗེས་སུ། །
ཝ་སྐྱེས་ཀྱིས་མཆོངས་ན་ལྟག་ཚིགས་འབུད། ། ཐེ་ཚོམ་མེད་ཞིག་པའི་མིང་ཅན་པ། ། སྔར་བྱས་ཀྱི་ལས་ལ་འགྱོད་པ་བསྐྱེད། ། ད་ཡོང་གི་སྡིག་སྤོང་དགེ་སྒྲུབ་ལ། ། ཉིན་མཚན་དུ་དལ་མེད་འབུངས་ན་ལེགས། ། ཞེས་གསུངས་པ་ལྟར་རང་གཞན་ཀུན་གྱིས་193ལས་རྒྱུ་འབྲས་ཁྱད་དུ་མི་གསོད་པར་ད་ནས་བཟུང་སྟེ་སྡིག་སྤོང་དགེ་སྒྲུབ་ལ་འབད་པར་བྱའོ། ། དེ་ལྟར་བྱེད་ནུས་པར་སྤྱི་བོའི་བླ་མ་ཐུབ་པའི་དབང་བོས་བྱེན་གྱིས་བརླབ་ཏུ་གསོལ། ཞེས་བདུད་རྩི་འབེབས་སྦྱངས་བྱའོ། ། སྨྲས་པ། འཁོར་འདས་ཆོས་རྣམས་མ་ལུས་ས་ལེར་མཁྱེན། །
བྱམས་དང་བརྩེ་བས་འགྲོ་ལ་ཆོས་བསྟན་ནས། ། བདེ་ལ་འགོད་མཁས་སངས་རྒྱས་ཐུགས་རྗེ་ཅན། ། སྤྱི་བོར་བསྒོམ་ནས་དེ་གསུང་གླུ་རུ་ལེན། ། ཤ་ཆང་བུད་མེད་གསུམ་གྱི་དབང་དུ་སོང་། ། ཆགས་སྡང་གཏི་མུག་གསུམ་གྱིས་ཀུན་བསླངས་ནས། ། མི་གསོད་པ་དང་གཞན་ལ་གསོད་བཅུག་ན། ། ཤི་ན་དམྱལ་བ་ཡང་སོས་ནང་དུ་སྐྱེ། ། ར་ལུག་ཝ་དང་རི་བོང་བྱེ་བ་ཕག ། བསད་ན་དམྱལ་བ་བསྡུས་འཇོམས་གནས་སུ་སྐྱེ། ། བླ་མ་ཕ་མ་ཡོན་ཏན་ཅན་བསད་ན། །
བསྐལ་བ་གཅིག་ལ་མནར་མེད་དམྱལ་བར་སྐྱེ། ། ཕན་ཚུན་འཁྲུགས་ནས་གཡུལ་ངོར་བསད་གྱུར་ན། ། རལ་གྲིའི་སེན་མོ་ཅན་གྱི་དམྱལ་བར་སྐྱེ། ། སེན་མོས་ལུས་ཀྱི་ཤིག་རྣམས་བཅོམ་གྱུར་ན། ། བྲག་གཉིས་བར་དུ་འཇོམས་པའི་དམྱལ་བར་སྐྱེ། ། འབྲུ་ཡི་ནང་གི་སྲོག་ཆགས་བསད་གྱུར་ན། ། ལྕགས་ཀྱི་གཏུན་ཤིང་དག་གིས་བརྡུངས་བར་འགྱུར། ། རྒྱའམ་གདོས་ཀྱི་རི་དྭགས་བསད་གྱུར་ན། ། ཡང་སོས་ཉེ་འཁོར་མི་194གཙང་འདམ་དུ་སྐྱེ། ། རྙེད་བཙོངས་བླང་རྒྱུའི་སེམས་ཅན་གང་ཡིན་ཡང་། །
བསད་ན་དམྱལ་བ་ལྕགས་ཀྱིས་བསྒྱུར་བར་སྐྱེ། ། གསོན་པོར་ལྕགས་ཟངས་བཅུག་ནས་རབ་བསྐོལ་ཏེ། ། བསད་ན་དམྱལ་བ་སྣོད་དུ་བཙོ་བར་སྐྱེ། ། གནོད་པ་སྣ་ཚོགས་བྱས་ནས་བསད་གྱུར་ན། ། གནོད་པ་རྣམ་པར་མ་ཞི་དམྱལ་བར་སྐྱེ། ། མཆོད་སྦྱིན་ཕྱིར་དུ་སྒོ་ཕྱུགས་ཁ་བསུམས་ནས། ། བསད་ན་དམྱལ་བ་མུན་པར་སྒྱེ་བར་འགྱུར། ། རི་དྭགས་སྐྲག་པར་བྱེད་ཅིང་གསོད་སྙམ་ན། ། དམྱལ་བ་ཀུན་ཏུ་མི་དགའ་ཞེས་བྱར་སྐྱེ། ། སེམས་ཅན་མང་བོ་བག་མེད་བསད་གྱུར་ན། །
ཤི་ནས་དམྱལ་བ་ཚོར་བ་བདོ་བར་སྐྱེ། ། གཞན་ཡང་སྲོག་གཅོད་ཆེན་པོའི་དམྱལ་བར་སྐྱེ། ། འབྲིང་གིས་ཡི་དྭགས་ཆུང་ངུ་དུད་འགྲོར་སྐྱེ། ། ཚ་གྲང་བཀྲེས་སྐོམ་གླེན་ལྐུགས་སྡུག་བསྔལ་མྱོང་། ། མི་རུ་སྐྱེས་ཀྱང་ཚེ་ཐུང་ནད་མང་ཞིང་། ། ལོ་འབྲས་སྨན་སོགས་མཐུ་ཆུང་ཡུལ་དུ་སྐྱེ། ། སྲོག་གཅོད་བྱེད་ལ་དགའ་ཞིང་གསོད་པར་འགྱུར། ། སླར་ཡང་ངན་སོང་གསུམ་གྱེ་གནས་སུ་སྐྱེ། ། སྡུག་བསྔལ་མྱོང་བཞིན་འཕྲལ་ལ་སྡིག་བསགས་ན། ། ནམ་ཡང་ངན་སོང་གནས་ནས་ཐར་མི་འགྱུར། །
བདག་གཞན་ཀུན་གྱིས་ཚེ་རབས་ཐམས་ཅད་དུ། ། སྲོག་གཅོད་ལས་འདི་བྱེད་པར་མ་གྱུར་ཅིག ། སངས་རྒྱས་ཐུགས་རྗེ་ཅན་གྱི་བྱེན་རླབས་ཀྱིས། ། ཕ་མ་སེམས་ཅན་སྲོག་ལ་195བྱམས་པར་ཤོག ། འདིས་མཚོན་དུས་གསུམ་བསགས་པའི་དགེ་བའི་མཐུས། ། སྲོག་གཅོད་བྱེད་པའི་སྒྲ་ཡང་མི་ཐོས་ཤོག ། ཅེས་པའང་བར་སྐབས་ཀྱི་ཚིགས་སུ་བཅད་པའོ།། ད་ནི་མཇུག་བསྡུ་བ་ནི། དེ་ལྟར་ཡང་ཡང་བཤད་ན། དུས་ངན་བསྐལ་བ་སྙིགས་དུས་འདིར་མི་ཐམས་ཅད་སྐྱོན་གྱི་རང་་་་་་་བཞིན་ཡིན་པ་དང་།
ཁྱད་པར་ཤ་ཆང་བུད་མེད་གསུམ་ལ་སྲེད་པ་ཆེ་བའི་ཆོས་པར་རློམ་པ་ཕལ་ཆེ་བ་ཞིག་གི་མཚང་ལ་་་་་་་ཕོག་ནས། ཕན་ཐོགས་མ་དགོས་ཚིག་པ་ཟོས་ནས། བཤད་མཁན་རང་ལ་དགྲ་རུ་བལྟས་ཏེ། སླར་ལས་ངན་བསོགས་པའི་ཉེན་འདུག དེ་བས་ཐུབ་པའི་བསྟན་པ་ཉམས་དམའ་བའི་དུས་འདིར་གང་ལ་བསམ་ཀྱང་ཉེས་པའི་རྒྱུ་ཁོ་ན་ལས་མི་འདུག་པས། དམ་པ་གོང་མའི་རྣམ་ཐར་གསུང་རྣམས་སེམས་ལ་བཅིངས་ཏེ། རི་ཁྲོད་དབེན་པའི་གནས་སུ་བསྡད་ནས་རྒྱལ་བའི་དགོངས་དོན་བཞིན་རང་རྒྱུད་འདུལ་བ་ལ་བརྩོན་པར་བྱས་ན་ལེགས་ཏེ། བུ་སྟོན་རིན་པོ་ཆེའི་ཞལ་ནས། གཉིས་མེད་གསུངས་པའི་ཉིན་བྱེད་ནུབ་གྱུར་ཅིང་། ། བསྟན་འཛིན་སྐྱེ་བོའི་ཐུན་མཚམས་འོད་དང་བྲལ། །
ནག་པོའི་ཕྱོགས་གྱུར་སྡིག་སྤྱོད་འབྱུང་བོའི་བྱ། ། ལྟ་ངན་སྣ་ཚོགས་བཟུང་སྟེ་རང་དགར་སྤྱོད། ། ཆོས་མིན་སྤྱོད་པའི་ཕྱོགས་ནི་སྟོབས་ལྡན་ཞིང་། ་ ། དམ་པའི་ལས་ལ་སྤྱོད་རྣམས་196ཉམས་དུས་འདིར། ། བདག་ལྟ་བུ་ཡི་རྩོམ་པས་ཅི་ཞིག་བྱ། ། དབེན་པར་བག་ཡོད་བྱས་ན་མི་ལེགས་སམ། ། ཀྱེ་མ་ཁོ་བོ་སྔོན་གྱི་བསོད་ནམས་དམན། ། ཆོས་ནུབ་ལོག་སྤྱོད་དར་བ་བོད་ཀྱི་ཡུལ། ། བླུན་པོ་བཀུར་ཞིང་མཁས་རྣམས་རྩ་ལྟར་དོར། ། ཆོས་ལྡན་བརྙས་པའི་གངས་རིའི་ཡུལ་འདིར་སྐྱེས། །
དམ་པའི་ཚུལ་བཟུང་ཚུལ་འཆོས་མཁན་པོ་སྟེ། ། སྙན་པར་སྨྲ་ན་མི་ཆོས་ཁ་གསག་ཅན། ། ཀུན་དང་བསྟུན་ན་ཅོལ་ཆུང་བློ་སྣ་མང་། ། རང་ཚུགས་བཟུང་ན་གྱོང་པོ་ཤིང་ལག་ཅན། ། བདག་གིས་སྤྱོད་པ་ཅི་ལྟར་བྱས་གྱུར་ཀྱང་། ། ངན་པའི་བསྙད་མ་བཏགས་པ་མ་བྱུང་ཞིང་། ། ཐམས་ཅད་དགའ་བའི་སྤྱོད་པ་མ་ཤེས་པས། ། གཅིག་པུར་དབེན་པར་གནས་ན་མི་ལེགས་སམ། ། བདག་གིས་ཆོས་མིན་སྨྲ་རུ་ཆོས་དང་འགལ། ། ཆོས་བཞིན་སྨྲ་ན་བོད་རྣམས་དགྲ་རུ་སྡང་། །
ཅི་ཡང་མི་སྨྲ་ཀུན་གྱིས་བླུན་ཞེས་བརྙས། ། ཀྱེ་མ་ད་ནི་བདག་གིས་ཇི་ལྟར་བྱ། ། ཉན་བཤད་བསྟན་པ་འཛིན་ཅེས་གསུངས་པ་ཡང་། ། ངེས་འབྱུང་རྣམ་དག་ཁྲིམས་ལ་བསྟེན་བཅས་ནས། ། ཉན་པོ་གཟུར་གནས་དོན་གཉེར་བློ་ལྡན་ལ། ། མཁས་པས་སྡེ་སྣོད་འཆད་ལ་དགོངས་པ་ཡིན། ། ཚེ་འདིའི་སྙན་གྲགས་འདོད་པས་འཁོར་བསྡུས་ཏེ། ། མ་དད་མི་འདོད་བཞིན་དུ་ཆོས་འཆད་ཅིང་། ། ལག་ལེན་མི་བྱེད་ཆགས་སྡང་སྒྱེ་བའི་197རྒྱུ། ། འཆད་ཉན་འདི་ཡང་འཁོར་བའི་ཞགས་པ་ཡིན། །
རྩོད་པས་བསྟན་པ་འཛིན་ཅེས་བཤད་པ་ཡང་། ། རང་གཞན་གྲུབ་མཐའི་གཞུང་ལུགས་ཀུན་ཤེས་ནས། ། ཕ་རོལ་ཡང་དག་ལམ་ལ་གཞུག་པ་ཡི། ། ལྟ་ངན་རིགས་པས་བཟློག་ལ་དགོངས་པ་ཡིན། ། རང་ཉིད་གྲགས་འདོད་ཕ་རོལ་དམའ་དབབ་འདོད། ། གཡོ་སྒྱུའི་རྩོད་པ་ཚིག་རྩུབ་ངན་སེམས་ཅན། ། ངག་འཁྱལ་སྣ་ཚོགས་སྨྲ་ཞིང་གཞན་རྒྱུད་བསྲེག ། དེ་ལྟའི་རྩོད་པ་འདི་ཡང་དམྱལ་བའི་རྒྱུ། ། གཞན་དོན་ཆོས་ཀྱི་གཙོ་བོར་གསུངས་པ་ཡང་། ། གདུལ་བྱའི་དབང་བོ་ཁམས་དང་བག་ལ་ཉལ། །
ཚོགས་དང་སྔོན་དང་ཕྱི་མའི་མཐའ་ཤེས་ཤིང་། ། རང་དོན་མ་ཆགས་གདུལ་བྱ་འདུལ་ལ་དགོངས། ། རང་ཉིད་རྙེད་གྲགས་བདེ་བསྟོད་དོན་གཉེར་བས། ། མངོན་ཤེས་མེད་པར་གཞན་དོན་བྱེད་པ་ནི། ། གཤོག་པ་མེད་པར་མཁའ་ལ་འཕུར་བ་བཞིན། ། གཞན་དོན་མི་འགྲུབ་རང་དོན་ཉམས་པའི་རྒྱུ། ། འདས་པའི་སངས་རྒྱས་མང་བོས་མ་ཐུལ་ཞིང་། ། མཐུ་ཆེན་རྒྱལ་སྲས་རྣམས་ཀྱིས་མ་ཐུལ་བ། ། སྨད་ན་ཁོང་ཁྲོ་བསྟོད་ན་དྲེགས་པ་སྐྱེ། ། མཐོ་ལ་ཕྲག་དོག་མཉམ་ལ་འགྲན་སེམས་ཅན། །
དམའ་ལ་ང་རྒྱལ་རྩུབ་པའི་སེམས་འཆང་བ། ། ཆོས་མཐུན་ཚིག་གིས་སྤྲས་ཀྱང་ཆགས་སྡང་སྐྱེ། ། བྱེས་པའི་སྐྱེ་བོ་འདི་འདྲ་བདག་གིས་ནི། ། ད་ལྟར་འདུལ་198བར་མི་ནུས་རང་སེམས་ཐུལ། ། ཞེས་དང་། ས་སྐྱ་པརྙི་ཏ་ཀུན་དགའ་རྒྱལ་མཚན་གྱི་ཞལ་ནས། བློ་གྲོས་གཟུར་བོར་མི་གནས་ཤིང་། ། སྡུག་བསགས་བྱས་པའི་རྣལ་འབྱོར་ཅན། ། ལེགས་ཉེས་དཔྱོད་པའི་ཤེས་རིག་མེད། ། དེང་སང་བླུན་པོའི་ཀུན་སྤྱོད་མཚར། །
ནོར་གྱིས་ནོར་འཚོལ་ཚོང་བ་ལ། ། གཡོ་སྒྱུ་ཆེ་ཞིང་སྨོད་པར་སྣང་། ཛུན་གྱིས་ནོར་འཚོལ་ཟོག་པོ་ལ། ། ངོ་མཚར་ཆེ་ཞེས་གཙུག་ན་མཆོད། ། ཡིན་ལུགས་བཤད་ན་འཁོན་འཛིན་བྱེད། ། བཏང་སྙོམས་བཞག་ན་བསྟན་ལ་གནོད། ། གཡོ་ཅན་བླ་མ་རིང་དུ་སྤོང་། ། རྟོག་དཔྱོད་ལྡན་པའི་སྐྱེས་བུ་ཡིས། ། ཡོན་ཏན་མཆོག་དང་ལྡན་པ་ལེན། ། ཡིད་འོང་པདྨའི་ཛིང་བུ་ལ། །
འདབ་ཆགས་ངང་བ་ངང་གིས་འདུ། ། ཤེས་རིག་མེད་པའི་བླུན་པོ་རྣམས། ། གཡོ་སྒྱུའི་ཆོས་དང་ཚུལ་ལ་དད། ། འབད་ནས་བཙལ་ཀྱང་ཁྱེ་རྒན་གྱིས། ། ཨ་ཀྲད་ལས་གཞན་ཅི་ཞིག་རྙེད། ། བློ་གསལ་སྐྱེ་བོ་གཞན་ལ་ཕན། ། བསིལ་དྲོད་སྨན་གྱིས་ཚ་གྲང་སེལ། ། བློ་དམན་སྐྱེ་བོ་གཞན་ལ་གནོད། ། སྡོང་དུམ་སྐམ་པོ་འཆག་པའི་རྒྱུ། ། ཀྱེ་མ་འཛམ་གླིང་བྱང་ཕྱོགས་འདིར། །
སྤང་བྱ་འགའ་ཡང་མ་སྤང་ཞིང་། ། རྟོགས་བྱ་འགའ་ཡང་མ་རྟོགས་པས། ། ཀུན་མཁྱེན་ཐོབ་པའི་དུས་མི་སྣང་། ། ཀྱེ་ཧུད་དེང་སང་ཐུབ་བསྟན་འདི། ། ནུབ་རིའི་རྩེ་ལ་སོང་བ་ཡི། ། འོད་ཟེར་ལྡན་199པའི་ཉི་མ་བཞིན། ། རིང་བོར་མི་ཐོགས་ནུབ་པར་འགྱུར། ། དེ་བས་བློ་ལྡན་མཁས་པའི་ཚོགས། ། ཅུང་ཟད་བདག་ལ་དགོངས་སུ་གསོལ། ། སངས་རྒྱས་བསྟན་པའི་ཁུར་འཛིན་པ། །
ཐ་སྙད་འདུ་འཛིའི་རྩོལ་བ་དོར། ། གསུང་རབ་རྒྱ་མཚོའི་འོ་མ་བསྲུབས། ། ཐོས་བསམ་མར་གྱི་སྙིང་བོ་ལོངས། ། རང་དོན་བསྒྲུབ་པའི་བློ་དོར་ལ། ། གཞན་ཕན་ཉི་མའི་འོད་ཟེར་བཀྱེ། ། ཤེས་བཞིན་དྲན་པའི་གོས་གྱོན་ལ། ། རིན་ཆེན་བསྟན་པའི་རྒྱལ་ས་གཟུང་། དེ་སྐད་སྨྲ་བའི་བཙུན་པ་ངས། ། ཁྱད་པར་གུས་ལྡན་བླ་མ་བསྟེན། ། བྱེད་པ་གཉིས་ལྡན་གསུང་རབ་ཉན། །
བླང་དོར་ཚུལ་ལ་བློ་མིག་ཕྱེ། ། གསུངས། སློབ་དཔོན་ཀླུ་སྒྲུབ་ཀྱིས། ད་ལྟ་ཤིན་ཏུ་ངན་པའི་མིས། ། རྒྱལ་བའི་བསྟན་པ་ནུབ་ཏུ་ཉེ། ། ད་ནི་མ་བསྔགས་ངན་སྤྱོད་དར། ། ལོག་པར་ལྟ་བ་མང་བ་མ རྨོངས་པ་དག་གིས་བཅོམ་ལྡན་གྱི། ། བསྟན་པའི་ལྗོན་ཤིང་བཅད་ཀྱིས་མེད། ། ད་ནི་སྙིང་རྗེ་མེད་པ་ཡིས། ། ཆོས་ལུགས་བོར་ཞིང་རང་བཟོ་བྱེད། །
བརྐམ་ཆགས་ཕ་རོལ་མ་མཐོང་བས། ། བསྟན་པའི་རྒྱལ་མཚན་བསྙལ་གྱེས་མེད། ། ད་ནི་གདུལ་དཀའ་ངོ་ཚ་མེད། ། སྡིག་ལ་དགའ་ཞིང་ཚུལ་འཆོས་བྱེད། ། སྡིག་ཅན་རྣམས་ཀྱིས་ཐུབ་པ་ཡི། ། བསྟན་པའི་ཟམ་པ་བཅག་གིས་མེད། ། ད་ནི་མགོ་བྲེག་ཉམས་མི་ལེན། ། སྤྱོད་འཆལ་སྨད་པ་ལུས་ལ་འཆོལ ངན་200 ་གཡོ་ཅན་གྱིས་ཐུབ་པ་ཡི། ། བསྟན་པའི་ཚོང་འདུས་བཅོམ་གྱིས་མེད། ། ད་ནི་ཁྲོ་དང་ང་རྒྱལ་དང་། །
རྒྱགས་ཆོ༤་བྱེད་ཅིང་རྙེད་ལ་ཞེན། ། སྡིག་པ་སྣ་ཚོགས་བྱེད་པའི་མིས། ། ཆོས་ཀྱི་གྲུ་བོ་བཅག་གིས་མེད། ། ད་ནི་ཐུབ་པའི་བསྟན་པ་ཡང་། ། ཅུང་ཟད་ཙམ་ཞིག་ལུས་པར་ཟད། ། ཐུབ་པའི་བསྟན་པ་གངས་ཆེན་མཚོ། ། རིང་བོར་མི་ཐོགས་སྐམ་པར་འགྱུར། ། སེང་གེའི་སྒྲ་ཡི་བསྟན་པ་ནི། དུས་ཀྱི་འཁོར་ལོས་རབ་བཅོམ་ནས། ། མྱུར་བ་ཉིད་དུ་འཇིག་པར་འགྱུར། །
གང་དག་འདི་འདྲའི་དུས་བབ་ཚེ། ། བདེ་འདོད་རྣམས་ཀྱིས་ཕན་པའི་དོན། ། ད་ནི་ལེགས་པར་བརྟག་པར་རིགས། ། དུས་ཀྱི་འཁོར་ལོ་ངན་བྱེད་པ། ། མ་རབས་ཤེས་རབ་འཆལ་བ་དང་། ། ཚུལ་འཆལ་དག་དང་བསྟེན་མི་ཤེས། ། ཉེས་པ་བསྟེན་ཅིང་ཚུལ་ཁྲིམས་སྤངས། ། དབེན་པས་འཇིགས་ཤིང་འདུ་འཛི་འདོད། ། མི་མཁས་བསླབ་ཉེས་སློབ་དཔོན་ནོར། ། གདུག་རྩུབ་ང་རྒྱལ་བརྙས་སྨོད་ཆེ། །
ངན་པའི་མི་ལ་ཡིད་རྟོན་པས། ། སངས་རྒྱས་བསྟན་པ་མ་རུང་ཞེས། ། ཞི་ཞིང་བདེ་བའི་དུས་ནི་ཟད། ། གདུག་རྩུབ་མི་ཟད་དུས་ནི་བྱུང་། ། ཤེས་རབ་ཅན་གྱི་མི་རྣམས་དང་། ། དཔང་གྱུར་སྐྱེ་བོ་རྣམས་ནི་ཟད། ། དེ་ལྟའི་དུས་རྣམས་འབྱུང་བའི་ཚེ། ། རང་གི་ཡུལ་འཁོར་རྣམས་སྤངས་ཏེ། ། གཞན་གྱི་ལྗོངས་སུ་ཕྱིན་ནས་ཀྱང་། ། དེར་ཡང་201ནགས་འདབས་དབེན་པ་རུ། །
སྤྲ་བ་ཉུང་སྟེ་གནས་པར་བྱ། ། གསུངས། རྗེ་དགེ་འདུན་གྲུབ་ཀྱིས། ལར་ད་ལྟ་གངས་རིའི་ཁྲོད་འདི་ན། ། རང་བསྟན་པ་འཛིན་པར་ཁས་ལེན་ཡང་། ། གཞན་བསྟན་འཛིན་དགྲ་བོའི་དྭངས་མར་འཛིན། ། ཚུལ་འདི་ལ་སྐྱོ་བ་གཏིང་ནས་སྐྱེས། ། ཞེས་དང་། སློབ་དཔོན་ཞི་བ་ལྷས། སེམས་ཅན་མོས་པ་སྣ་ཚོགས་པ། །
རྒྱལ་བས་ཀྱང་ནི་མ་མགུ་ན། ། བདག་འདྲ་ངན་པས་སྨོས་ཅི་དགོས། ། ཞེས་དང་། རྗེ་མི་ལ་རས་པས། བསྟོད་ར་བརྗོད་ན་རང་མཐོང་སྐྱེ། ། སྨད་ར་བརྗོད་ན་ཁོང་ཁྲོ་སྐྱེ། ། ཡིན་ལུགས་བཤད་པས་མཚང་ལ་འཕོག ། གསུངས། རྗེ་རིན་པོ་ཆེས། དེང་སང་ཐུབ་པའི་བསྟན་པ་ནུབ་ཏུ་ནི་ཉེ།
བསྟན་པའི་རྩ་ལག་མཆོག་རྣམས་ནི་འདས། སེམས་ཅན་གྱི་སྐལ་བ་བཟང་བོ་བྲི་བའི་སྐབས་སུ་ནི་གྱུར། ཕ་རོལ་ཏུ་ཕྱིན་པའི་ཐེག་པ་དང་སྔགས་ཀྱི་ཐེག་པའི་ཉམས་ལེན་གྱི་གནད་སྙན་ནས་སྙན་དུ་བརྒྱུད་པའི་བརྒྱུད་པ་ནི་ཆད། དེའི་སྟོབས་ཀྱིས་བཤད་པ་དང་སྒྲུབ་པ་མཛད་པ་རྣམས་ཀྱང་སྙན་བརྒྱུད་ཀྱི་གདམས་ངག་གི་་་་་་་གནད་མེད་པར་ཚིག་དང་ཡི་གེ་ཙམ་མཐོང་བ་དང་། ཐོས་པ་ལྟ་བུར་བྱས་ཏེ། ལྕགས་ཀྱུ་མེད་པའི་གླང་པོ་ཆེ་བཞིན་དུ། རྒྱལ་བའི་བཀའ་ལ་གྱ་ཚོམ་གྱིས་ཞུགས་ནས། རང་རང་གི་འདོད་པའི་དབང་གིས། འདི་བདེན་གྱི་གཞན་ནི་གཏི་མུག་གོ ། ཞེས་202ཕྱོགས་ཡོངས་སུ་བཟུང་ནས་ཉམས་ལེན་ཆེར་མི་བྱེད་པར།
རྩོད་པ་འབའ་ཞིག་ལྷུར་ལེན་ཏོ། ། དེར་མ་ཟད་གཞན་གྱི་སྐྱོན་འབའ་ཞིག་རྟོགས་པ་ལ་ཞུགས་པས་ཕ་རོལ་གྱི་ཡོན་ཏན་ལ་ལྟ་བའི་མིག་ནི་ལོང་། —རང་གི་སྐྱོན་ལ་རྟོག་པའི་བསམ་པ་ནི་བྲལ། རྙེད་པ་དང་བཀུར་སྟེའི་ཞགས་པས་བཅིངས་པ་ལ་བརྟེན་ནས། ལྐོག་ཏུ་གྱུར་པའི་གང་ཟག་དམ་པ་རེ་རེ་ཙམ་ཡོད་ནའང་། ཕྲག་དོས།་ དང་ང་རྒྱལ་གྱི་མུན་པ་ཆེན་པོས་བློ་ཡི་མིག་བསྒྲིབས་པས་མཐོང་བའི་ལམ་དུ་གྱུར་པ་ཆེས་ཤིན་ཏུ་དཀའོ། ། བདག་གིས་ཀྱང་འདོད་ཕྱོགས་ཀྱི་བཤད་པ་ཡོད་པ་རྣམས་ལ་ལོ་སྦྲེལ་གྱི་བར་དུ་་་་་ཐོས་པ་ཅུང་ཟད་བགྱིས་ཤིང་། མན་ངག་ཟབ་པར་གྲགས་པ་འགའ་ཡང་ཡང་ཞུས་པའི་མཐར། རྒྱལ་བ་སྲས་བཅས་ཀྱིས་དགོངས་པ།
ཐོས་པའི་རྗེས་འཇུག་སྒྲུབ་པ་སྙིང་བོར་བྱེད། ། སྐྱེ་བའི་རྫོངས་ལས་ཚེགས་ཆུང་ཐར་བར་འགྱུར། ། ཞེས་གསུངས་པ་ལྟར་རིག་ནས་སྒྲུབ་པ་ལ་མོས་པ་དྲག་པོ་བྱུང་གསུངས། མཁས་གྲུབ་རྗེས། སྣུམ་ཟད་མར་མེ་ལྟ་བུའི་བསྟན་པ་འདི། ། ཁོ་བོའི་ལེགས་བཤད་གོ་ཚེ་བློ་གྲོས་ཀྱིས། ། རྫོགས་ལྡན་བཞིན་དུ་བྱ་བར་ནུས་ན་ཡང་། ། སྐལ་ངན་རྣམས་ཀྱིས་ས་འོག་གཏེར་བཞིན་སྦས། ། ད་ནི་དུས་ལ་བསྡད་པ་མེད་པ་དང་། ། ལང་ཚོའི་དཔལ་ཡང་སྟོན་གའི་སྤྲིན་ལྟར་གཡོ། །
སྐྱེ་བོ་ཕལ་ཆེར་སྐལ་བ་མེད་མཐོང་203ནས། ། མང་ཐོས་བདག་ནི་གཅིག་པུར་ཆོས་དོན་སེམས། ། ཞེས་རང་གི་རྟོགས་པ་བརྗོད་ནས། དབེན་གནས་རི་བོ་མདངས་ཅན་ཉིད་དུ་ཕྱག་ཕབ་སྟེ། ཐུགས་དམ་ཉག་གཅིག་ཏུ་གཞོལ་བར་མཛད་དོ། ། དེ་བཞིན་དུ་མཁས་གྲུབ་ནོར་བཟང་རྒྱ་མཚོས། འོན་ཀྱང་སྐྱེ་བོ་ཕལ་ཆེར་ཕལ་ལ་ཆགས། ། ལེགས་བཤད་དོན་དུ་མི་གཉེར་ཕྲག་དོག་གིས། ། ལེགས་པར་བཤད་དང་མཁས་པའི་ཚོགས་ལ་སྨོད། ། འདི་འདྲའི་སྐབས་སུ་དབེན་པ་བསྟེན་ན་ལེགས། །
ཞེས་གསུངས། དམ་པ་གོང་མ་རྣམས་ཀྱི་རྣམ་པར་ཐར་བ་དང་གསུང་་་་་་་་་་བཞིན་རི་ཁྲོད་དབེན་པའི་གནས་སུ་ཟབ་མོའི་སྒྲུབ་པ་ལ་གཞོལ་བར་བྱའོ། ། འདོད་ཡོན་འདུ་འཛིའི་ཉེས་དམིགས་བསམ་ན་ཚེ་འདིའི་བྱ་བ་ཐམས་ཅད་བློས་བཏང་ནས། རྒྱལ་བ་སྲས་བཅས་ཀྱིས་བསྔགས་པའི་རི་ཁྲོད་དབེན་པའི་དགའ་ཚལ་དུ་གནས་རྒྱུའི་སྐལ་བ་ཞིག་བྱུང་ན། ཉེས་བྱས་ཀྱི་སྒོ་ཐམས་ཅད་རང་འགགས་ལ་སོང་། ཡོན་ཏན་གྱི་ཚོགས་ཐམས་ཅད་འབད་མེད་ལྷུན་གྲུབ་ཏུ་བྱུང་ནས། རང་དོན་འགྲུབ་པ་ཙམ་དུ་མ་ཟད། གཞན་དོན་ཀྱང་འབད་མེད་ལྷུན་གྲུབ་ཏུ་འབྱུང་བ་ཆོས་ཉིད་ཡིན་ཏེ། དེ་ཡི་རྒྱུ་མཚན་ནི་དབེན་པར་གནས་པ་ཙམ་གྱིས། འཇིག་རྟེན་གྱི་དབུལ་ཕོངས་དང་།
གཞན་དབང་དུ་འགྱུར་བ་དང་། ཁས་204ཉེན་དང་། ཕོ་མ་སྐྱེས་པ་དང་། བཀྲ་མི་ཤིས་པ་དང་། ཀླུང་རྟ་རྒུད་པ་དང་། བདེ་སྐྱིད་མེད་པ་དང་། མི་མཁས་པ་དང་། མི་བཙུན་པ་དང་། མི་བཟང་བ་དང་། ཆོས་མི་འཕེལ་བ་དང་།
ཚེ་ཕྱི་མའི་བསོད་ནམས་མི་ཡོང་བ་དང་། ཐར་བ་མི་ཐོབ་པ་དང་། ཉམས་རྟོགས་ཡོན་ཏན་མི་སྐྱེ་བ་དང་། ཉོན་མོངས་པའི་གཉེན་པོས་མི་གནོན་པ་དང་། དངོས་གྲུབ་མི་ཐོབ་པ་དང་། ཚོགས་བསོག་མི་ནུས་པ་དང་། གདམས་པ་མི་ཟབ་པ་དང་། རྒྱལ་བ་མི་མཉེས་པ་དང་། འགྲོ་དོན་མི་འོང་བ་དང་། གྲོགས་ཉེ་གནས་ངན་པ་དང་འཕྲད་པ་དང་།
བུ་སོགས་ཉེ་དུ་ངན་པ་དང་འཕྲད་པ་དང་། རྙེད་པ་མི་ཐོབ་པ་དང་། སྦྱིན་གཏོང་མེད་པ་དང་། སྨོན་གནས་ངན་པ་དང་བཅས་ཉེས་སྐྱོན་ཉི་ཤུ་རྩ་ལྔ་བོ་འདི་མ་སྤངས་བཞིན་རང་འགགས་ལ་འགྲོ། གཞན་ཡང་། འདོད་ཆགས་དང་། ཞེ་སྡང་དང་། གཏི་མུག་དང་། ང་རྒྱལ་དང་། ཕྲག་དོག་དང་།
སེར་སྣ་དང་། གྱོད་སྣ་དང་། གཏམ་ངན་དང་། བརྙས་སྨོད་དང་། བརྡེག་བརྡུངས་དང་། བཀའ་བཀྱོན་དང་། ཁྲལ་འཇལ་དང་། བུ་ལོན་དང་། འཚོ་སྐྱོང་དང་། བསོགས་པ་དང་།
རྐུ་བ་དང་། འཕྲོག་བཅོམ་དང་། དམག་ལས་དང་། དཀོར་ཟས་དང་། དུད་ཆང་དང་། ཚུལ་འཆོས་དང་། གཡོ་སྒྱུ་དང་། ངལ་དུབ་དང་། 205ལུས་ནད་དང་། སེམས་སྡུག་དང་བཅས་ཉེས་སྐྱོན་ཉེར་ལྔ་བོ་འདི་ཡང་ཤུགས་ཀྱིས་འགགས་ནས།
ཕྱུག་པོའི་རབ་དང་། རང་དབང་ཐོབ་པའི་རབ་དང་། ཁ་དྲེགས་ཀྱི་རབ་དང་། ཕོ་སྐྱེས་ཀྱི་རབ་དང་། བཀྲ་ཤིས་བའི་རབ་དང་། ཀླུང་རྟ་དར་བའི་རབ་དང་། བདེ་སྐྱིད་ཀྱི་རབ་དང་། མཁས་པའི་རབ་དང་། བཙུན་པའི་རབ་དང་། བཟང་བོའི་རབ་དང་།
ཆོས་འཕེལ་གྱི་རབ་དང་། ཕྱི་མའི་བསོད་ནམས་ཀྱི་རབ་དང་། ཐར་བའི་ལམ་གྱི་རབ་དང་། ཉམས་རྟོགས་ཀྱི་ཡོན་ཏན་གྱི་རབ་དང་། གཉེན་པའི་རབ་དང་། དངོས་གྲུབ་ཀྱི་རབ་དང་། ཚོགས་བསགས་ཀྱི་རབ་དང་། གདམས་ངག་གི་རབ་དང་། རྒྱལ་བ་མཉེས་བའི་རབ་དང་། འགྲོ་དོན་གྱི་རབ་དང་།
གྲོགས་ཉེ་གནས་ཀྱི་རབ་དང་། བུ་སོགས་ཉེ་དུའི་རབ་དང་། རྙེད་པའི་རབ་དང་། སྦྱིན་པའི་རབ་དང་། སྨོན་གནས་ཀྱི་རབ་དང་བཅས་ཡོན་ཏན་ཉེར་ལྔ་བོ་འདི་བསྒྲུབ་མི་དགོས་བཞིན་རང་་་་་་་བཞིན་ཤུགས་ཀྱིས་ཐོབ། གཞན་ཡང་། ལུས་སེམས་བདེ་བ་དང་། རྒྱུན་དུ་དལ་བ་དང་། རིག་པ་དྭངས་པ་དང་། ཉམས་དགའ་སྤྲོ་བ་དང་བླ་མ་དགྱེས་པ་དང་།
ཡི་དམ་མཉེས་པ་དང་། མཁའ་འགྲོ་འདུ་བ་དང་། ཡུལ་ལྷས་བསྲུང་བ་དང་། སྙན་གྲགས་ཆེ་བ་དང་། དད་གུས་སྐྱེ་བ་དང་། དག་སྣང་འབྱོངས་པ་206དང་། འཆི་བ་དྲན་པ་དང་། ངེས་འབྱུང་དང་། བྱམས་པ་དང་། སྙིང་རྗེ་བ་དང་།
བྱང་ཆུབ་ཀྱི་སེམས་དང་། སོ་ཐར་སྡོམ་པ་དང་། བྱང་སེམས་སྡོམ་པ་དང་། སྔགས་ཀྱི་སྡོམ་པ་དང་། སྦྱིན་པ་དང་། ཚུལ་ཁྲིམས་དང་། བཟོད་་པ་དང་། བརྩོན་འགྲུས་དང་། བསམ་གཏན་དང་། ཤེས་རབ་འཕེལ་བ་དང་བཅས་ཡོན་ཏན་ཉེར་ལྔ་བོ་འདི་ཡང་ཤུགས་ཀྱིས་འོང་བ་་་་་་ཡིན་ཞེས་སྤྱན་སྔ་བ་ཀློང་ཆེན་པ་སོགས་བླ་མ་གོང་མ་མང་པོས་་་་གསུངས།
དེས་ན་རི་ཁྲོད་དུ་བསྡད་པ་ལ་ཡོན་ཏན་བརྒྱ་ཕྲག་དུ་མ་ཡོད་ཚུལ་མཐོང་ནས། སྐལ་བཟང་ལས་འཕྲོ་ཅན་རྣམས་ཀྱིས་ཀྱང་རི་ཁྲོད་དབེན་པའི་དགའ་ཚལ་བསྟེན་པ་ལ་ཡིད་སྤྲོ་བར་་་་་་བྱའོ། ། འདི་ལྟར་བཤད་པ་སྔོན་ཆད་མ་བྱུང་བའི་བརྗོད་རྒྱུ་ཞིག་དང་ཚིག་གི་སྡེབ་སྦྱོར་ལེགས་པོ་ཞིག་དང་། གཞན་རྒྱ་ཆེན་པོ་ཡོད་དུ་རེ་བ་ཞིག་མ་ཡིན་མོད། འོན་ཀྱང་རང་གི་ཡིད་ལ་གོམས་པ་དང་། མ་འོངས་པ་ན་གཞན་འགའ་ཞིག་གིས་མཐོང་ན་ཕན་སྲིད་སྙམ་ནས་བཤད་པ་ཡིན་ཏེ། སློབ་དཔོན་ཞི་བ་ལྷའི་སྤྱོད་འཇུག་ལས། སྔོན་ཆད་མ་བྱུང་བ་ཡང་འདིར་བརྗོད་མེད། ། སྡེབ་སྦྱོར་མཁས་པའང་བདག་ལ་ཡོད་མིན་ཏེ། ། དེ་ཕྱིར་གཞན་དོན་བསམ་པའང་བདག་ལ་མེད། །
རང་གི་ཡིད་ལ་གོམས་ཕྱིར་ངས་འདི་བརྩམས། ། དགེ་བ་བསྒོམ་ཕྱིར་བདག་གི་དད་པའི་207ཤུགས། ། འདི་དག་གིས་ཀྱང་རེ་ཞིག་འཕེལ་འགྱུར་ལ། ། བདག་དང་སྐལ་བ་མཉམ་པ་གཞན་གྱིས་ཀྱང་། ། ཅི་སྟེ་འདི་དག་མཐོང་ན་དོན་ཡོད་འགྱུར། ། ཞེས་དང་། རྣམ་འགྲེལ་ལས། སྐྱེ་བོ་ཕལ་ཆེ་ཕལ་ལ་ཆགས་ཤིང་ཤེས་རབ་རྩལ་མེད་པས་ན་ལེགས་བཤད་རྣམས། ། དོན་དུ་མི་གཉེར་ཁོ་ནར་མ་ཟད་ཕྲག་དོག་དྲི་མ་དག་གིས་སྡང་བ་དང་། ། ཡོངས་གྱུར་དེས་ན་བདག་ལ་འདི་ནི་གཞན་ལ་ཕན་པ་ཡིན་ཞེས་བསམ་པའང་མེད། །
སེམས་ནི་ཡུན་རིང་ལེགས་བཤད་གོམས་པས་ལྷུར་ལེན་བསྐྱེད་ཕྱིར་འདི་ལ་དགའ་བ་སྐྱེས། ། ཞེས་དང་། ཛ་ཡཱ་པརྙི་ཏའི་ཞལ་ནས། ཕལ་ཆེ་བས་ཆོས་དོན་དུ་མི་གཉེར། གཉེར་ཀྱང་ཆགས་སྡང་གི་དབང་གིས། རང་ལ་དགའ་བ་རྣམས་ཀྱིས་བསྟན་བཅོས་ལ་ལྟ་རྟོགས་དང་། མི་དགའ་བ་རྣམས་ཀྱིས་བྱས་པ་ལ་ཁ་གཏོང་བ་སོགས་ཀྱི་རྒྱུ་་་་་་་་མཚན་ཤེས་པས། གཞན་ལ་ཕན་ཡོང་བསམ་པའི་རེ་བ་མེད་རུང་། བློ་གཟུ་བོར་གནས་པ་འགའ་ཞིག་དང་། རང་ལས་བློ་དམན་པ་རྣམས་ལ་ཕན་པའང་སྲིད་སྙམ་ཞིང་།
གཙོ་ཆེར་བསྟན་པའི་མིག་རྐྱེན་ལ་ཕན་རེས་ལྷག་བསམ་རྣམ་པར་དག་པས་རྒྱུད་སྐུལ་ཏེ་བརྩམས། ཞེས་དང་། བུ་སྟོན་རིན་པོ་ཆེའི་ཞལ་ནས། མ་ལྟར་བརྩེ་བའི་བླ་མས་ལེགས་བསྐྱངས་ཤིང་། ། མི་ཡི་སེང་གེའི་གསུང་རབ་པདྨོའི་ཚལ། ། མེ་ཏོག་ལ་དགའི་བུང་བ་ལྟར་བསྟེན་208པས། ། མུ་མཐའ་ཡས་པའི་ཆོས་ལ་བློ་གྲོས་རྒྱས། ། དེ་ལྟས་བདག་ཀྱང་ཤཱཀྱའི་གསུང་རབ་མཚོ། ། གཏིང་མཐའ་ཡས་པར་བརྒལ་བར་འདོད་པ་ཡིན། ། དེ་ཡི་གཏིང་མཐའ་རྟོགས་པར་མ་ནུས་ཀྱང་། །
ངོ་མཚར་དོན་གྱི་རིན་ཆེན་ཅིས་མི་རྙེད། ། རྙེད་ཀྱང་དབུལ་བོའི་ལག་གི་རིན་ཆེན་ལྟར། ། བདག་གི་ལེགས་བཤད་དྲི་མ་མེད་པ་འདི། ། འགྲན་འདོད་ཕྲག་དོག་སྡང་སེམས་ཀྱིས་བསྒྲིབས་ནས། ། གཟུར་གནས་ཡིད་ཆེས་གནས་སུ་སུ་ཞིག་ལེན། ། ལེན་པ་མེད་ཀྱང་དམ་ཆོས་བདུད་རྩི་ཡིས། ། རང་གི་ཡིད་ཀྱི་ཟུག་རྔུ་ཅིས་མི་སེལ། ། གལ་ཏེ་འགའ་ཞིག་ལེན་ན་དེ་དག་གི ། གདུངས་པའི་རིམས་ནད་འཇོམས་པར་མི་འགྱུར་རམ། ། ཞེས་དང་།
རྗེ་རིན་པོ་ཆེས། རང་གི་ཡིད་ལ་གོམས་པར་བྱ་ཕྱིར་དང་། ། སྐལ་བཟང་གཞན་ལའང་ཕན་པ་བྱ་བའི་ཕྱིར། ། རྒྱལ་བ་དགྱེས་པའི་ཡོངས་སུ་རྫོགས་པའི་ལམ། ། གོ་སླའི་ངག་གིས་བཤད་པའི་དགེ་བ་དེས། ། འགྲོ་བ་ཀུན་ཀྱང་རྣམ་དག་ལམ་བཟང་དང་། ། འབྲལ་མེད་གྱུར་ཅིག་ཅེས་ནི་སྨོན་ལམ་འདེབས། ། རྣལ་འབྱོར་ངས་ཀྱང་སྨོན་ལམ་དེ་ལྟར་བཏབས། ། ཐར་འདོད་ཁྱོད་ཀྱང་དེ་བཞིན་འདེབས་འཚལ་ལོ། ། ཞེས་གསུངས་པ་ལྟར་རང་རྒྱུད་དང་ཕྱི་རབས་འགའ་རེ་ལ་ཕན་པའི་སྨོན་ལམ་ཀྱང་་་་་་འདེབས་པ་ལེགས་སོ།། ་
209སྨྲས་པ། ཨེ་མ་རྒྱལ་སྲེད་མཆིལ་སྣབས་བཞིན་དུ་དོར། ། དབེན་པར་དཀའ་བ་སྤྱད་མཐར་སངས་རྒྱས་པའི། ། སྟོན་པ་ཐུགས་རྗེ་ཅན་ལ་གསོལ་བ་འདེབས། ། ཁྱེད་ཀྱི་རྣམ་ཐར་ཟིན་པར་བྱིན་གྱིས་རློབས། ། སངས་རྒྱས་ཁྱེད་ཀྱི་གསུང་རབ་དགོངས་དོན་བཞིན། ། ད་དུང་ཡང་ཡང་བཤད་ལ་རབ་སྤྲོ་ཡང་། ། དེང་སང་དུས་ངན་བསྐལ་བ་སྙིགས་དུས་འདིར། ། མང་བོ་བཤད་ན་ཉན་མཁན་སྣང་བ་སུན། ། ཁྱད་པར་ཤ་ཆང་བུད་མེད་དབང་དུ་སོང་། །
འདོད་སྲེད་ཆེ་བའི་ཆོས་པ་འཇིག་རྟེན་པའི། ། མཚང་ལ་ཕོག་ཚེ་ཕན་པ་ཕར་ལ་ཞོག ། ཚིག་པ་ཟོས་ནས་ཚིག་ངན་བཤད་ཉེན་གདའ། ། ཀྱེ་མ་ཐུབ་པའི་བསྟན་པ་ཉམས་དམའ་ཞིང་། ། རང་ཡང་འཆི་ལ་ཉེ་བའི་དུས་སྐབས་འདིར། ། བཤད་པ་བཞག་ནས་དབེན་པའི་དགའ་ཚལ་དུ། ། དམ་པ་གོང་མའི་རྣམ་ཐར་སྐྱོང་ལ་འགྲོ། ། སྔོན་ཆད་མ་གསུངས་པ་ཡི་བརྗོད་རྒྱུ་ཞིག ། མེད་ཀྱང་ཆོས་ལ་བག་ཆགས་འཇོག་པའི་ཕྱིར། ། སླར་ཡང་བཤད་པས་རང་དང་སྐལ་ལྡན་ལ། །
ཚེ་རབས་ཀུན་ཏུ་ཕན་པའི་སྨོན་ལམ་འདེབས། ། འདི་ལ་འགལ་འཁྲུལ་ནོངས་པ་ཅི་མཆིས་པ། །

བླ་མ་རྒྱལ་བ་སྲས་བཅས་སྤྱན་སྔར་བཤགས། ། ནོངས་པ་རྒྱུ་བཅས་བྱང་ཞིང་དག་གྱུར་ནས། ། འདི་ལས་བསྟན་འགྲོར་ཕན་པར་བྱེན་གྱིས་རློབས། ། ཕན་བདེའི་འབྱུང་གནས་རྒྱལ་བསྟན་ནམ་གནས་210བར། ། གླེགས་བམ་འདི་ཡང་མི་ཉམས་ས་སྟེང་འདིར། ། གནས་་ནས་སངས་རྒྱས་བསྟན་པའི་ཞབས་ཏོག་དང་། ། འགྲོ་བ་ཡོངས་ལ་ཕན་ཐོགས་འབྱུང་བར་ཤོག ། གླེགས་བམ་གང་དུ་གནས་པའི་ས་ཕྱོགས་སུ། ། ནད་དང་དབུལ་ཕོངས་འཐབ་རྩོད་མི་འབྱུང་ཞིང་། ། མཐོང་ཐོས་རྒྱུད་ཀྱི་འདོད་སྲེད་ཀུན་ཞི་ནས། ། དབེན་པའི་གནས་སུ་བསམ་གཏན་བསྒོམ་པར་ཤོག །
བདག་ནི་དེང་ནས་ཚེ་རབས་ཐམས་ཅད་དུ། ། འཇམ་དབྱངས་དབྱངས་ཅན་ལྷ་མོས་རྗེས་བཟུང་ནས། ། གཏིང་དཔག་དཀའ་བའི་གསུང་རབ་རྒྱ་མཚོ་ལ། ། ཤེས་རབ་ཐོགས་པ་མེད་པར་འཇུག་པར་ཤོག ། ལྷར་བཅས་འགྲོ་ལ་བདེ་སྐྱིད་འབྱུང་བའི་གཞི། ། སངས་རྒྱས་བསྟན་པ་ཡིན་པར་ཡིད་ཆེས་ནས། ། སྐྱེ་བ་ཀུན་ཏུ་སྙིང་སྟོབས་ཆེན་པོ་ཡིས། ། སྟོན་པའི་དམ་ཆོས་མ་ལུས་འཛིན་གྱུར་ཅིག ། རྒྱལ་བའི་བསྟན་པ་དར་ཞིང་རྒྱས་པ་དང་། ། རྒྱལ་སྲས་དམ་པ་རྣམས་ཀྱི་སྐུ་ཚེ་བརྟན། །
རྒྱལ་བློན་འཁོར་འབངས་མངའ་ཐང་འབྱོར་བ་རྒྱས། ། རྒྱལ་ཁམས་བདེ་ཞིང་སྐྱིད་པའི་བཀྲ་ཤིས་ཤོག ། ཅེས་རྨད་བྱུང་སྤྲུལ་བའི་གླེགས་བམ་ཞེས་བྱ་བ་འདི་ནི་རང་ཉིད་ཕྱོགས་མེད་ཀྱི་རྒྱལ་ཁམས་མང་པོར་འཁྱམས་ཚེ། ཆོས་པ་འཇེག་རྟེན་པ་ཕལ་ཆེར་བ་ཞིག་ལ་བྱམས་པ་དང་སྙིང་རྗེ་ནི་མེད། ལས་རྒྱུ་འབྲས་ཀྱང་མི་བརྩི་བར། ཤ་ཆང་བུད་མེད་གསུམ་གྱི་211དབང་དུ་སོང་ནས། སྲོག་གཅོད་ལ་སོགས་མི་དགེའི་སྡིག་པ་བྱེད་པ་མང་བོ་མཐོང་བའི་རྐྱེན་བྱས་རྩོམ་འདུན་ཡོད་པའི་ཁར། ལུང་རྟོགས་ཡོན་ཏན་དུ་མའི་མངའ་བདག་དཔལ་ཆེན་ནམ་་་་་་་་མཁའ་འཇིགས་མེད་རིན་པོ་ཆེའི་སྤྲུལ་སྐུ་དང་། ཚོ་འདུའི་མཁན་རིན་པོ་ཆེའི་ཡང་སྤྲུལ། མཁས་བཙུན་བཟང་གསུམ་འཛོམས་པའི་ཉང་གི་མཚམས་པ་དང་།
བསོད་ནམས་རིན་ཆེན། ལྷ་བཟོ་བ་དང་ཡི་གེར་མཁས་པའི་དགེ་སློང་ཁྲོ་རྒྱལ་འབུམ་དང་། ལྷ་ཁང་དབུ་མཛད་སྐལ་བཟང་སྐྱབས། ཐོས་བསམ་སྒོམ་ལ་བརྩོན་པའི་སློབ་བུ་གནས་བརྟན་དང་། པདྨ་དཀར་འདྲིས། བསླབ་གསུམ་རྒྱན་གྱིས་མཇེས་པའི་སྤྱིའི་བླ་མ་དང་། སྟག་ཡན་དགེ་སློང་། དད་གཏོང་བློ་གྲོས་ཆེ་བའི་ཀླུ་སྐྱབས་དགེ་སློང་དང་། བླ་རྒན་མགོ་དཀར། ངེས་འབྱུང་བྱང་སེམས་ལྡན་པའི་མཚམས་པ་རག་ཤིས་དང་།
མྱང་བའི་བླ་མ། དད་བརྩོན་སྙིང་རྗེ་ཆེ་བའི་ཞོ་འོང་སྙན་གྲགས་དང་། ཚུལ་ཁྲིམས། གཞན་ཡང་བསླབ་གསུམ་རྒྱན་གྱིས་མཛེས་ཤིང་འཕགས་ནོར་བདུན་གྱིས་་་་་་ཕྱུག་པའི་བཀྲ་ཤིས་འཁྱིལ་བའི་དགེ་འདུན་པ་སོགས་སྐལ་ལྡན་གྱི་སློབ་མ། དད་ལྡན་གྱི་སྦྱིན་བདག་ཕོ་མོ་བརྒྱ་ཕྲག་དུ་མས་བདག་ཅག་རྣམས་དང་། མ་འོངས་པའི་གང་ཟག་རྣམས་ཀྱི་སེམས་ལ་ཕན་པའི་ལེགས་བཤད་ཅིག་དགོས་ཞེས་བསྐུལ་བའི་་་་་212ངོར། རང་དང་སློབ་མ་ཕྱི་རབས་རྗེས་འཇུག་རྣམས་ཀྱི་ཤེས་རྒྱུད་ཀྱི་འདོད་པ་དང་། ཆགས་ཞེན་ཇེ་ཆུང་དུ་འགྲོ་བའི་ཕྱིར། ཕྱོགས་མེད་ཀྱི་རྒྱལ་ཁམས་དང་། ངེས་མེད་ཀྱི་རི་ཁྲོད་འགྲིམ་པའི་རྣལ་འབྱོར་ཞབས་དཀར་པས།
ལྷག་བསམ་དག་པའི་སྒོ་ནས། རྒྱ་གར་འཕགས་པའི་ཡུལ་གྱི་བྱང་ཕྱོགས་དབུས་གཙང་དག་པའི་ཞིང་གི་ཤར་ཕྱོགས། མདོ་སྨད་ཙོང་ཁའི་སྐྱེས་རིའི་ལྷོ་ཕྱོགས། རྗེ་བཙུན་སྐལ་ལྡན་རྒྱ་མཚོའི་འཁྲུངས་ཡུལ། རེབ་གོང་གསེར་མོ་ལྗོངས་ཀྱི་ས་ཆ། སྔོ་ལྗང་ནགས་ཚལ་རྒྱས་པའི་གོང་རོལ། སྤང་གཞོངས་མེ་ཏོག་བཀྲ་བའི་འདབས་རོལ། རོང་དང་འབྲོག་པ་གཉིས་ཀྱི་སོ་མཚམས རི་བོ་མ་ཐོ་ལ་ཡངས་པ་ཉམས་དགའ་རིག་པ་དྭངས་པའི་དབེན་གནས་བཀྲ་ཤིས་འཁྱིལ་བའི་རྩེ་མོ་ནམ་མཁའི་མཐོང་རྒྱ་ཆེ་ཞིང་། འོད་གསལ་ཉི་འོད་འཁྱིལ་བའི་ལྷ་ཁང་བདེ་བ་ཅན་ནས་སྦྱར་བའོ། ། འདིས་ཀྱང་སློབ་མ་སྦྱིན་བདག་ཕོ་མོ་རྣམས་ཀྱི་གཙོ་བྱས་་་་་་་པས་མ་སེམས་ཅན་ཐམས་ཅད་ལ་ཕན་ཐོགས་པར་གྱུར་ཅིགགྲངས་མེད་རྒྱལ་ཀུན་ཐུགས་རྗེའི་སྒྱུ་འཕྲུལ་གར། །
མཚན་ལྡན་བཤེསི་གཉེན་མཆོག་གི་རྣམ་རོལ་བ། ། སྐྱབས་གཅིག་འཁོར་ལོའི་མགོན་པོ་རྡོ་རྗེ་འཆང་། ། བྱང་ཆུབ་ཐོབ་ཀྱང་རིགས་ཀྱི་བདག་པོར་བཞུགས། ། གང་ཐུགས་ཟབ་གསང་དཔལ་གྱི་བེའུ་ལས། ། 213ཐོན་པའི་རྨད་བྱུང་སྤྲུལ་བའི་གླེགས་བམ་ཞིང་། ། བདག་སོགས་སྐལ་ལྡན་གདུལ་བྱའི་གཙུག་ནོར་དུ། ། སྔོན་མེད་འགྲན་བྲལ་རྒྱན་མཆོག་འདི་ན་རྨད། ། གསུང་རབ་འདི་ནི་མཐོང་དང་ཐོས་པ་དང་། ། དྲན་པ་ཙམ་གྱིས་སྐྱེ་རྒུ་མཐའ་དག་གི ། མི་དགེ་རྒྱུན་ཆད་དགེ་བཅུའི་དཔལ་ལ་རོལ། །
རྣམ་མཁྱེན་ས་མཆོག་ཐོབ་ལ་སོམ་ཉི་བྲལ། ། འདི་ཉིད་འབྲི་བརྐོ་བྱེད་པོ་སྐལ་བཟང་སྐྱབས། ། བློ་ལྡན་བསམ་བཟང་བདེ་ཆེན་ལ་སོགས་ཀྱིས། ། རྣམ་དག་བསམ་པའི་བློ་ཡིས་དང་བླངས་ཏེ། ། སོར་མོའི་འདུ་བྱེད་རྩལ་ལས་ལེགས་པར་བསྒྲུབས། ། འདིར་འབད་དགེ་བས་ཚེ་རབས་ཐམས་ཅད་དུ། ། དྲིན་ཅན་བླ་མ་མཆོག་དང་མི་འབྲལ་ཞིང་། ། ངེས་འབྱུང་བྱང་ཆུབ་སེམས་ཀྱིས་རྒྱུད་སྦྱངས་ནས། ། རང་གཞན་དོན་གཉིས་ལྷུན་གྱིས་གྲུབ་པར་ཤོག ། སརྦ་མངྒ་ལོ།། ་
214
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
