ཤེས་རིག་གི་སྤྱི་རྣམ་ཚངས་པའི་དྲང་ཐིག
OCR ཤེས་རིག་གི་སྤྱི་རྣམ་ཚངས་པའི་དྲང་ཐིག
རྡོ༤ ཇི 〉མ་ ༅ ༦ལྔེ་་རྐ ་ བྲུཧཱུཾཚོ ་་ལྗ ས་ ་ ་ ་ མ་ ལོ ་་སྤྲུ བྱུསྙོ ་ རི ང་ — ་( ཚེ་་་་་་‘ ཚེརྔ་་ ་ཀཱབི་ རྩོ་མ་་ པ་་ པོ་ ལྕང་འབས འགྱུར་ 5ཅི་ང་ ཆེ་ ང་ངོ5ཅི་— ་ ནེ་་ཅི༷ཏྲཱི ལུང་འབས འ༧ར་མེང་ཚེ་ངབང་ཇི་རྩོམཡིས་ཕོམསབསིསས རུཔོརྭ། ཀྱི (རི རོ་རོ་ངལར་མརྣ་ཛེས་་རོང་པ་ཚ་དུང་འདབས་་གྲོང་ད་ཏྨདི་ ་ ་3དུ ཅི་དུ་ —་ རྙ7 པྲོ་ཞེ་་ ། ཅ ། ། ། ། ༤ ། གྲ ། ་ ཐེབ ངམི་—རི་ ། མ་་་དྐུ་ ན་་ མ་ཚོ་༠ཉིརུ༥་་ལ་སྐྱེས་ ཆུང་ནནུ་་པ་༣ཅིཅ་་༷༷ ་5་དུ ཏྲེ ཙྭ་ ་ ཅིསྟོབྱེ རྔོ་་་་—ཏྲེ་སྐེ་བས རོ་ རྟོ་་་ཇི་་ ཚོ་་ — ༤ ’ རྭ་ར་རོངཚོཔ་་ཆར་ཏྭོ་ང་་ཆུང་་ ཛོ དུ་་དྲོསྙོཅ ོ་ སྐོ —རཱི ་ ་འེ་ ་རི༷( ཅི ཝ ཅིརི སྡུ ། རཱི་་བྱེ་ཅི་—་དྔྷ་རིཝ་་རི་༷ནི—ཆིརྡོརེ་༷ཪྴརི་རྡེ་ རྡོ—་རྡ་་་པ་ཝ་་ངྷྲུ་་་ཀི་་་དཱི་༷རྭ་ག༑ ༷རིརིསྭཱཝ་རི ༷ཝ་ ༷ ཝ་་་5ཝརི་་བྱེཧཱུཾཐེ་ཝ—ནེསྟོ རུརི་རྟེ ་་ངྷྲུ་།
པེ༷་ ངྷྲུཝདཱི་ཝ ་ཝསྤྲེ ་ཝཪྴཞེདུ༷་ ཤཱསྐེཅི། — ་ཚོ་རི་ཏྲེ་ ་—་ཅིརཱིསྐེ་་—་་ཝ་་ཅི—་རྔོ—ཞེ་་ལྐེསྲུ་༷་་་བྱེ་་་ ་ཝ་ཚཊཾ་ ་ཝ་་་ ཌི ཝ་ཝ་ ་་༷་་སྡུཤཱ་ ་ཇུ་ ་རྡོ་ཝ་༷ ༷་—་ —ཝརཱིནེེ་ཝ་རིཝ་་དྔྷབྷེ— བྱེཝ་་༷་ཝ ་པྲེ་—རྔོ་—་—ན་ཆོ་དྔྷ — ཝཛྷ་༷རྔོ་་ ་ནེེབྱེ་ ་ཅིཝངྐ ་—བྱེརཱི་སྐེ་་རྔ—་་ངྷྲུ་ ་—༷ཧཱུཾ་ རྡེ་་་ སྡུ་རི་ ༷ ཆོཝ་རྐ ་—་༷སྡུདྲོ—་རྔོཝ་རི དུ་་རི་ཝ་ཅ—༥ །་་་ ང་་༷་ ་༷་་ཅི ཅི—་ ་— ཇི— ་ཝཅི —་རྡོ་རིཝ་——ཅི་་རཱི་་ —་་པ༷་་་དཱི ཤཱ ༵་ཪྴ༢སྔུརི་ རྗོབྱེརིརིདྲོརྟེསྐྲེ ༤ ལྐེ་ནྡྲཚོཝ་—་ ༷་གྱུ་རྟེ་༷་ —རྭ་་་་ཝ་ཟློ༵——༤ཏྭེཅི ངྐ—༥་རཱི་རཱི——— རིལྐེ —་་རི་ རྭ་ ་་༷་་པྲེ་—་—ཏྲེ ཆོ་་ཥྚྲྀཝ་རི་་—རི་ ་་ཚོ—རི ་ ༄དྐུ༷་ཚོརཱི་་་3་རྭརི་ ་5་་སྡོ་ལྔེ་ སྡོ ༷ ཡུ ཌི་ ངཏྲེ་རོ གེརྟ༷་ ་མི་ཇེབྱེཅ་ཛཱ་་ཅི་རིརྡེ་—་་རི ་་— —རཱིཅི ཀྭ—རི ཅི ཙཱ༷གི—༽༷ དྭོཅི་ ༷ཟི ། ངྒེཏྲེ་་ རེདཱི ོ༷་ོ་་སུ་ཆིབྱེ་རྫོཆིརྡོ་ ཅི་ཝ་ ་༤ཟིརི་༢ ་ནེེ ཛྷཝཅིཏྲེ་་ ཛོ ཝ ་མི་རིགས་དཔེ་སྐྲུན་ཁང་། རིདུ དྲུ་་རོ་་ — ་ — རི ༤ཅཅི་ རྡུ ——་——་་་སྤྲ༷་༷་—་ ་རིཟུ་ ་རློཆི—་་་ རྡོ་ རོ་་ ་དཱི— ༤ཀྱི —ཅི ཤཱསྟོ་རྔོ་འི་་ ་ཀྲོརྫུ་དྲ་ དྔྷ་ ་— ་ ་ ་ ་6ཏྲེ་རྨཱ7 སྔོ་ན ཅི༷རི་—ཛོ ༄་ད5 སྡེ རྔོ— རྒ ཪྷསྲེ་ པ་—པྲེ སྡུཅི་སས་་སུ་་ཐེ༥་ས རེས་ཝེ ངགྲོ ཅེ་་སྐེ་་— ———༷ རཱིརི —་རི——རྟེ ཛེཇུ ་ཟེ་ང་་ཚོ་། ༼ཚོ། ་ ༷ས་་ —ཤིརྡ 5རཱིརི་ པ— ཛོསྔེ རྟོ དྷྭརི་རཱིསྐུ ད དྲོ ་༷འི་—ར་་རློ་་རོབ་རྔེ་རྒྱཪྴ༨་་་ཀྟོ་རྭབྱོ ཚི་༷་སྨིཔྲོ་་རྫིདྲེ རློ་རཱིརི ་ —་ཀཻ ཤྲཱི་ ༤— ་གེ་〈)7 ་བྱེསྐེ་༵་༵་༷ ངྷྲུ་ ཛོ༷ ་—ཅི ན་ཇུཇེ་ཤཱིསྤྲཛཱརྭ་་—་སྐེ་—ཝདྲི་ ་་་—ར— རྔུཅི་རཚོ རི ༑ ༷་་ཅེ ་རོ་༠—རྡོ་༷ རོ— ་དྲོ་་ ་་ ་ ་〉་ ཅི་རྟེ—སྤྲོ། །
ཤེས་རིག་གི་སི་རྣམ་ཚངས་པའི་དྲང་ཐིག ། རི་འཕ དྲབྱེ། ལྕང་ཞབས འགྱུར་མེད་ཚེ་དབང་གི་རྩོམཡིག་ཕྱོགསབསྒྲིགས། མི་རིགས་དཔེ་སྐྲུན་ཁང་། (ཅོ། ༨གགན༥་ སྒྱེཅོཅོལྟལརྐ། 2ག ཀ༨ཏཱན གོ༥་༨སྤྱོ༥ཞ༥ཊའི༥༥རྐཏྲཱིལ་ན ༨ཞ༥་། (་པོལ། ཞ།
ཏྟྭཾགླུནགླུསྤུཀོའཔོ༠༥༨ལསྐེ།།། ཪྵཛེན་དུརྐརིཁེལཀོཅོ།་ པོཔོ་། ལཛེལྔོལཊ༥ལུ༥ ༅ཡེཙུསྐེནབུ། ནརྐཨོཾ། སྐེརྙོལཡིཪྻཱཛེ་ན༥་ཕྲུཅོ།་ ནལདྐུཕྱོ་རཱི སྤྱོ༨སྐྱོ། ((གེ༥། ཞཊ༠སྤོལྟ་ན༥༤༠་གླུསྣོག༥སྐེརྶཱ༥་ ལ༨ཡོསྤྱོ྾ལོཕྱེ༠—ཧཱན༥༥རྐ།
༄སྤུཔལསཽན༥གནསྙོཔོ་ལཊ༥་༥༥་སྤྱོཡི༥སྐེསྨྲོན་པོ(ཅོ། ༨སྤྱོཞན༥ལསྒོམཛེསློ་ རྐ ༥རྐ་་ནཙིདགན༤༤ ལ༥ཅོསྐུར་2 (ཤེ ངཇོ་ ༡་ཏཛྷཻ—་་ཏཱཀྵི༥་་་ཊཱ་་༵་་སྒྱུ་ ༅རྙ། སྤྱོསྤྱོ། སྣ་། ལྷོ་ རྫོསྙི༤་ ་ཕོཉ༡ཉེདྔྷསྟོ རྡོ རྡོ དྔྷཿམིཀྐོ ཤཱ ཏྲེཕྲོཛྲ— ཞེ—ཙཱསྟེ ། ཞུ ་༤ཏྟྭཾབྷེབླདྡྷདཱུསྩེོ་།།་ མྨུཞེདྔྷ རྐེད ༅། །ད་ལྟ་འཛོམ་གླིང་ན་འོངས་སུ་སྨྱོད་དུ་ཡོད་པའི་ཤེས་རིག་གསར་རྙིང་གངཏྱཱན་རུང་འབྲོ་བ་མིའི་རིགས་ཀྱིས་ཤེས་བྱའི་གནས་ལུགས་རྟོགས་པའི་བརྒྱུད་རིམ་ཇེས་ཅན་ཞིག་བརྒྱུད་ནས་བྱུཇ་བའི་ཤེས་རིག་གི་ཉིང་བཅུད་ལྟ་བུཏྱཱན།
བགྲང་བྱ་སྟོང་ཕྲག་རུ་མ་བརྒྱུད་པའི་བོད་ཀྱི་སྲོལ་རྒྱུན་རིགགནས་ལ་མ ་ནའང་བྱུང་རིམ་རིཇ་མོའི་ཁྲོད་ནས་རང་རེའི་ཕ་མེས་ཀྱིཕྲེ་སྲོག་གི་སྙིང་པོརཝཱཞག་པའི་ཤེས་རབ་ཀྱི་ཡང་བཅུད་དམ་པར་བསྙོན་དུཨེད། སྔོན་རབས་སྲོལ་རྒྱུན་རིག་གནས་ཀྱི་རྨང་གཞི་གཏན་ནས་མེད་པར་གསར་དར་རིག་གནས་སྐྱེ་ཁུངས་མེད་ལ་འནེམ་གླིང་གསར་དར་རིག་གནས་ཀྱི་འཕྱུང་ཁུངས་སུ་གྲགས་པ་ཡོ་རོབ་རིག་རྩལ་བླར་གསོའི་བྱ་འགུལ་ཡངསྐྲལ་རྒྱུན་རིག་གནས་ལ་གཞི་བཅོལ་བའི་ཟློ་སྒོ་ཕྱེས་པ་ཙམ་མིན་ནམ། གནས་དུས་ག་གེ་མོ་ཞིག་ཏུ་སྲོལ་རིག་ག་གེ་མོ་ཞིག་དར་བར་གྲགས་པ་ཙམ་གྱིསསྤགས་འབྲང་འཆོལགླུབ་དག་ནི་དངོསཡོད་བདེན་པའི་གནས་ལུགས་ལཝཱརྩི་འཞོག་མེད་པའི་བསམ་བློ་སྒེར་གཅོད་མཚན་ཉིད་པར་བེས། སྲོལ་རྒྱུནའག་གནས་དང་དུས་རབས་གསར་པ་གཉིས་ནང་འགལ་མཐའ་གཅིག་ཏུཝཱབྱུང་བའི་བེས་པ་ཅི་ཡང་མེད་ལ་འཛོམ་གླིང་འདིར་བྲོལ་རིག་ལ་ཚམ་ཚོམ་མེད་པར་འདོར་ཉག་ཅིག་བཏང་བའི་མི་རིགས་དང་མཁས་པར་གྲགས་པ་ཇི་སྙེད་ཅིག་གིས་ཕྱིས་འདིར་འགྱོད་བཤགས་ཞུ་བཞིན་པ་མི་མཐོང་ངམ། བོད་ཀྱི་བྲོལ་རིག་གིས་འཕེལ་རྒྱས་ཀྱི་གོམ་ཁ་ལ་འགལ་རྐྱེན་གངལྷུང་མི་བྱེད་པ་ཙམ་དུ་མ་ཟད་གསར་རིག་གིས་བསྒྲུན་དུ་མི་ནུས་པའི་1སྟོངཥྛ་སྐོང་བ་ལ་བྱས་ཞེས་འཞོག་པའི་རིན་ཐཇ་གཞལ་ཐབས་བྲལ་བས་བོད་ཀྱིའག་གནས་ནི་འཛོམ་གླིང་སྤྱི་ནོར་ཞིག་ཏུ་གྲུབ་ཟིན་པས་དུས་རབས་གསརཝཱའི་འོད་རིགས་རྣམས་ཀྱིས་གལ་ཏེ་མིག་རྒྱང་ཐུང་བའི་ཅོལ་རྫུང་སྨྱོདཝཱས་དེ་ཉིད་བརླག་ཐབས་བྱས་ན་ངོ་ཚ་དེ་ལས་ཆེ་བ་མེད་ཁར་འཛོམ་གླིང་སྤྱི་དགྲར་ཡང་འགྱུར་སྲིད། གསར་དར་རིག་གནས་དགོས་མེད་སྨྲ་ཐབས་མེད་ཅིང་རིག་གནས་རྣམ་གཉིས་མུཇ་དུ་སྦྲེལ་ན་གངས་རིའི་མུ་ཁྱུད་ལསཝཱརྒལ་བ་དང་མ་བརྒརྨེ་མེའི་སྐྱེ་ཕོ་ཡོངས་ལ་འཕྲལ་ཕུགས་ཀྱི་ཕན་བདེ་ཆེན་པོ་བསྐྲུན་པ་གདོན་མི་ཟ། གནའ་དེང་གཉིས་ཀའི་ཤེས་རིག་ལ་སྦྱོང་བམྱོན་གྱི་འཇུག་པ་ཡངས་ཤིང་མུན་པོ་གྲགས་རྗེས་འབྲཇ་བའི་གཤིས་སྨྱོད་ལས་རིང་དུ་འདས་པ་རཇ་གི་དཔྱད་སྟོབས་ཀྱི་རྩལ་ཁ་རྒྱས་པའི་གྲོགས་པོ་འགྱུར་མེད་ཆེ་དབང་ལགས་ནི་ཕྲན་སྒེར་འོས་འབྲེལ་འདྲིས་ཀྱི་རྒྱུ་མཚན་ཙམ་པས་མིན་པར་མཁས་ཚུལ་རྣམ་དཔྱོད་ལ་རིང་མོ་ཉིད་ནས་ཡི་རང་གུས་བརྩེ་ལྡན། ད་ལན་ཡང་རང་མིའགས་དང་དེའི་རིག་གནས་གཙོ་བོར་འབྲེལ་བའི་བརྗོད་བྱ་རྣམ་དཔྱོད་ཀྱིས་གཞལ་བའི་དཔྱད་རྩོམ་ཅི་རིགས་ཕྱོགས་ཅིག་དྲིལ་བའི་དེབ་གསར་ཞིགདཔར་དུ་བསྐྲུན་པར་ཡིད་སྤྲོ་བླ་ལྷག་བརྟས་ཁར་བོད་ཀྱི་རིག་གནས་དརཞང་རྒྱས་པའི་སྐུལ་འདེད་དང་རིས་མེད་འགྲོ་རིགས་སྤྱི་ལ་ཕན་བདེ་རྒྱ་ཆེན་བསྒྲུབ་པའི་རྒྱུར་འགྱུར་བའི་ལེགས་སྨོན་བཀྲ་ཤིསརྒུའོ།། །། རྫོགས་ ་མཆོགགླིང་སྤྲུལ་མིང་གུར་དགའ་དེས། སྤྱི་ལོ་༢༠༠༦ལོའི་ཟླ་བ་༡ཚེས་༣༠ལ་ཕུལ།
2འགོ་བརྗོད། སི་ཁྲོན་ཞིང་ཆེན་བོད་ཡིག་སློབ་གྲྭའི་དགེ་རྒན་འགྱུར་མེད་ཚེ་དབང་ལགས་ལ་དུས་རིང་པོ་ཞིག་གི་སྤྱི་ཚོགས་དང་རིག་གནས། དཔལ་འབྱོར་དང་ཁོར་ཡུག་སོགས་ཀྱིས་མངར་སྐྱུར་ལན་ཚྭ་སོགས་ཀྱི་བྲོ་བ་སྣ་ཚོགས་ཤིག་སྟེར་བས་བློ་ཡི་ས་བོན་ལ་འདུ་ཤེས་སྣ་ཚོགས་ཀྱི་ལོ་འདབ་རྒྱས་པས་ཐུན་མིན་རང་ཉིད་ཀྱི་རྩོམ་རིག་གི་འཇིག་རྟེན་གོང་བུ་ཆུང་ངུའི་འབྲས་བུ་སྨིན་པ་འདི་ལ་ཡང་བྲོ་བ་འདྲ་མིན་ཞིག་མྱོང་རྒྱུ་ཡོད་པར་གདོན་མི་ཟ། དགེ་རྒན་འགྱུར་མེད་ཚེ་དབང་ནི། གོ་ལ་ཟླུམ་པོ་འདིར་གནས་ཀྱི་གྲགས་པ་མི་དམན་པའི་སྐྱེས་བུ་དམ་པ་མང་པོ་ཞིག་ཞབས་ཀྱིས་བཅགས་པའི་ཡུལ་རྫོགས་ཆེན་ཤྲཱི་སེང་དུ་ཚེ་སྔོན་ལས་ཀྱིས་ངའི་སློབ་མར་གྱུར། དེ་ནས་བཟུང་དགེ་འགྱུར་མེད་ཚེ་དབང་གིས་འཇིག་རྟེན་གྱི་གར་སྟེགས་ཐོག་ཏུ་གར་ཇི་ལྟར་འཁྲབ་བ་ང་དང་འབྲེལ་བ་དམ་པོ་ཡོད་པ་ཞིག་ཡིན་སྟབས། ངས་ཀྱང་ཉམས་མྱོང་རྒན་པོའི་འབེལ་གཏམ་གྱི་ཚུལ་དུ་དངོས་སམ་བརྒྱུད་ནས་མཛུབ་སྟོན་དང་སློབ་གསོ་གང་མང་བྱས་པས་གསལ་རིག་སེམས་ཀྱི་རས་གཞི་ལ་ཤུགས་རྐྱེན་གང་མང་ཞིག་བཞག་ཡོད་ཤག་ཡིན། རྒན་འགྱུར་མེད་ཚེ་དབང་ནི་ངའི་སློབ་མ་ཡིན་པས་རྟ་བདག་ལ་རྟ་རྒྱུས་ཟེར་བ་བཞིན། ང་ལ་ཆ་རྒྱུས་ཡོད་པས་ཁོང་ལ་ཕ་མ་དང་ཡུལ་མི་ཉེ་རིང་བཅས་པས་རེ་བ་ཟབ་མོ་བཅངས་པ་ནང་བཞིན་གྱིས་དཔེ་ཆ་ལ་སློབ་གཉེར་དགའ་རབ་བྱེད་མཁན་ཞིག་ཡིན་པས་ང་ཡང་ཁོ་ལ་དགའ་བོ་ཡོད་པས། རྟག་པར་ངས་ཁོ་ལ་དཔེ་ཆའི་སྐོར་ལ་ཁ་ཏ་ལབ་ཅིང་།
རང་ཤེས་ཀྱི་ཡོན་ཏན་དེ་དག་རྒྱུད་ལ་ཅི་འབྱོར་བྱས་པ་ཡིན། ད་ལམ་ཡང་ཤེས་རིག་གི་སྤྱི་1རྣམ་ཚངས་པའི་དྲང་ཐིག་ཅེས་པའི་དཔྱད་རྩོམ་གྱི་དེབ་ཅིག་ཕུད་པ་འདིའི་ནང་དོན་གྱི་ཆ་ནས་བཤད་ན་ཚད་མ་རིག་པ་དང་། ནང་དོན་རིག་པ། བྲིས་གཟུགས་ཀྱི་གལ་ཆེན་རང་བཞིན། སྐབས་བབ་བོད་མིའི་ཤེས་རིག་ལས་དོན་སོགས་མང་ཙམ་ཞིག་བྲིས་འདུག་པས། འདིའི་འབྲི་སྟངས་ཀྱི་ཐད་ནས་གནས་ལུགས་དྲང་པོར་བཤད་པ་དང་། ཁ་གསལ་ལ་གོ་བདེ་བ། བློ་མཐོ་དམན་སུས་ཀྱང་རྟོགས་སླ་བ། མངོན་བརྗོད་སོགས་ཀྱིས་མ་བཅིངས་པ། སྒྲུབ་བྱེད་ཀྱི་ཐད་ནས་རིགས་ལམ་རྒྱུ་མཚན་གྱིས་ཕྱུག་པ།
ལྟ་བའི་ཐད་ནས་ཕྱོགས་སུ་མ་ལྷུང་བའི་ཡོན་ཏན་གྱིས་བརྒྱན་པ། ནང་དོན་གྱི་ཆ་ནས་དཔེ་བཤུས་རང་བཞིན་དང་། ཕྱོགས་བསྒྲིགས་རང་བཞིན་མ་ཡིན་ཞིང་། རང་ཉིད་བློ་གྲོས་ཀྱི་རྩལ་དེ་བརྡབ་གསིག་བཏང་ནས་བསྲེགས་བཅད་བརྡར་གསུམ་གྱིས་བསམ་བློ་བཏང་བའི་དཔྱད་གསུམ་གྱི་ལམ་ནས་དྲང་པའི་གཏམ་དུ་སྣང་བས་རིན་ཐང་མི་དམན་པ་ཞིག་ཡོད་སྙམ། སྤྱིར་ངས་རྒྱུན་པར་སུ་ལ་ཡང་ཁ་ཏ་བྱེད་སྐབས་སུ། རྩོམ་གང་ཞིག་ཡིན་རུང་དྲང་པོ་ཞིག་འབྲི་དགོས་པ་ལས་འཁྱོགས་པོ་ཞིག་འབྲི་མི་རུང་མ་གཏོགས། མི་རབས་ནས་མི་རབས་རྣམས་སུ་རྩོམ་རིག་འདི་དག་ཤུལ་དུ་ལུས་རྒྱུ་ཡིན་སྟབས། གནས་ཚུལ་ངན་པ་སྟེ། མ་དག་རྒྱུན་འབྱམས་དང་། ཤུགས་རྐྱེན་ངན་པ་ཆགས་པ་དང་།
ལོ་རྒྱུས་ཀྱི་ཉེས་ཅན་མི་སྣར་འགྱུར་གྱི་རེད་ཅེས་བཤད་ཀྱི་ཡོད། ཁྱད་པར་དུ་ང་ཚོ་དཔེ་གཟིགས་བྱེད་མཁན་ཞིག་ལ་བཤད་ན། བལྟ་ཀློག་བྱ་རྒྱུའི་དཔེ་ཆ་ནི་རི་ལས་མཐོ་ཙམ་པ། རྒྱུ་སྐར་ལས་གྲངས་མང་བ་ཞིག་སྔོན་བྱོན་དམ་པ་དག་གིས་བརྩམས་ཟིན་པས། བལྟ་ཀློག་བྱེད་མི་ཐུབ་པ་ལས་བལྟ་ཀློག་བྱ་རྒྱུའི་དཔེ་ཆ་མེད་པ་ག་ན་ཡིན། དེར་བརྟེན་ང་རང་གི་ལྟ་ཚུལ་དངོས་མ་ལྟར་ན་རྩོམ་རིག་ལ་དགའ་བོ་དེ་ཙམ་མེད་དེ། གང་ཡིན་ཟེར་ན་འཁྱོགས་བཤད་ཀྱི་རྦ་རླབས་དགུང་དུ་འཕྱུར་ནས་མ་དག་རྒྱུན་འབྱམས་ཀྱིས་གོ་ལ་འདི་བཙོག་དྲི་བྲོ་བར་བྱས་པ་ལ་སྐྲག་གི་ཡོད། འོན་ཀྱང་སེམས་ཅན་མོས་པ་སྣ་ཚོགས་ཡིན་པས། 2གསར་རྩོམ་ལ་འདོད་བློ་ཡོད་པའི་མི་སྣ་ཡང་གང་མང་ཡོད་ངེས་པས་དེ་དག་གི་ཐུགས་དགྱེས་པའི་མཆོད་སྤྲིན་ཞིག་ཏུ་འགྱུར་རྒྱུ་དང་། གལ་ཏེ་གསར་རྩོམ་ལ་དགའ་ཞེན་ཡོད་མཁན་གྱི་མི་དག་མཆིས་ཚེ་དེ་དག་གིས་ཀྱང་འཁྱོགས་བཤད་མི་བྱེད་ཅིང་གནས་ལུགས་དྲང་པོར་བརྗོད་ཐུབ་པའི་སྨོན་འདུན་གྱིས་བརྒྱན་ཏེ།
ཧོར་བྲག་འགོ་དགོན་གྱི་དགེ་མིང་འཛིན་པ་བློ་བཟང་དོན་འགྲུབ་ཀྱིས། སྤྱི་ལོ་༢0༠༦ལོའི་ཟླ་བ༡༠ཚེས་༢༢ཉིན་ལ། དྷེམི་་་སྣབྷེཉ 4ཁུ་་ཇི་་( ༼་ — ཞེདྔྷཞེདཀར་ཆགཚད་མ་བྱུང་འཕེལ་སྐོར་ཅུང་ཟད་གླེང་བ། ་་་་་་་་་་་་་་་་་་་་་་་་་་་ ( 1 )དང་པོ། ཚད་མ་སྤྱི་བཤད་པ་ལས་དང་པོ་ཚད་མའི་དགག་སྒྲུབ་ཀྱི་སྐོར་བཤད་པ། ་་་་་་་་་་་་་་་་་་་་་་་་་་་་་་་་་་་་་་་ ( 1 )གཉིས་པ། རྒྱ་གར་དང་བོད་དུ་ཚད་མའི་རིག་གཞུང་དར་ཚུལ་སྐོར། ་་་་་་་་་་་་་་་་་་་་་་་་་་་་་་་་་་་་་་་་་་་་་ ( 8 )གསུམ་པ། ཚད་མའི་ནུས་པ་ལོགས་སུ་བཤད་པ། ་་་་་་་་་་་་་་་ (11)བཞི་པ།
ང་ཚོའི་བོད་ཀྱི་ཚད་མ་འདི་ཕྱི་རོལ་ཡུལ་དུ་སྤྱོད་དགོས་པའི་སྐོར། ་་་་་་་་་་་་་་་་་་་་་་་་་་་་་་་་་་་་་་་་་་ (15)ལྔ་པ། ནང་དོན་རིག་པ་ནི་ཚད་མ་རིག་པ་ཡིན་ཞིང་དེའི་གཏན་ཚིགས་རྣམས་ཡང་དག་ཡིན་ཚུལ་བཤད་པ། ་་་་་་་་་་་་་་་ (17)དྲུག་པ། ཆོས་ལས་ཀྱང་འཇིག་རྟེན་སྒྲུབ་མཁན་མང་ཚུལ་བཤད་པ། ་་་་་་་་་་་་་་་་་་་་་་་་་་་་་་་་་་་་་་་་་་ (20)བདུན་པ། ཚད་མ་རིག་པ་དང་གཏན་ཚིགས་རིག་པའི་དོན་བཤད་པ།་་་་་་་་་་་་་་་་་་་་་་་་་་་་་་་་་་་་་་་་་་ (23)བླ་མའི་རྣམ་ཐར་དྲང་པོར་བཤདཔ། ་་་་་་་་་་་་་་་་་་་་་་་་་་་་་་ (33)བོད་སྐད་སྤྱི་སྐད་སྐོར་ལ་རགས་ཙམ་དཔྱད་པ། ་་་་་་་་་་་་་་་་་་་་་ (43)བོད་ཀྱི་སྲོལ་རྒྱུན་ཚད་མ་དང་སྤྱི་ཚོགས་ལམ་ལུགས་ཟུང་འབྲེལ་བྱེདཔའི་སྐོར། ་་་་་་་་་་་་་་་་་་་་་་་་་་་་་་་་་་་་་་་་་་
(47)1དང་པོ། ཚད་མའི་གཞུང་དངོས་བཤད་པ། ་་་་་་་་་་་་་་་་་་་་་ (47)གཉིས་པ། གསལ་བཤད་ཀྱི་སྐོར། ་་་་་་་་་་་་་་་་་་་་་་་་་་་་་་ (49)གསུམ་པ། སླར་ཡང་གཟུགས་སྒྲ་གཉིས་ཀྱི་དོན་གསལ་བོར་བཤད་པ། ་་་་་་་་་་་་་་་་་་་་་་་་་་་་་་་་་་་་་་་་་་ (51)བཞི་པ། སྒྲ་རླུང་དང་འོད་རླབས་ཀྱི་མྱུར་ཚད་བཤད་པ། ་་་་་་་་་ (55)ལྔ་པ། སླར་ཡང་དྲི་རོ་རེག་བྱ་གསུམ་གྱི་དོན་གསལ་པོར་བཤད་པ། ་་་་་་་་་་་་་་་་་་་་་་་་་་་་་་་་་་་་་་་་་་་་་
(57)དྲུག་པ། ཚད་མ་རིག་པ་ལས་རྟགས་གསལ་དང་མཚན་གཞི་སྦྱར་ནས་བཤད་པ། ་་་་་་་་་་་་་་་་་་་་་་་་་་་་་་་་་ (60)དམ་ཆོས་ཀྱི་ཆེ་བ་འགའ་བཤད་པ་ཀུན་དགའི་གཏམ་གྱི་རོལ་མོ། ་་་་་་ (94)དང་པོ། མཐུན་སྒྲིལ་གྱི་རྩ་བ་དམ་ཆོས། ་་་་་་་་་་་་་་་་་་་་་་་་ (94)གཉིས་པ། སྡུག་བསྔལ་ཅན་ལ་དམ་ཆོས། ་་་་་་་་་་་་་་་་་་་་་་་་ (96)གསུམ་པ། དམ་ཆོས་ངོ་མ ་་་་་་་་་་་་་་་་་་་་་་་་་་་་་་་་་་་་ (98)བཞི་པ། འཚེ་མེད་ཞི་བའི་ཆོས ་་་་་་་་་་་་་་་་་་་་་་་་་་་་་་་་་ (99)ལྔ་པ།
བློ་བདེ་གུ་ཡངས་ཀྱི་ཆོས། ་་་་་་་་་་་་་་་་་་་་་་་་་་་་་་ (100)དྲུག་པ། བསམ་བློ་གཅིག་ཏུ་ཟླུམ་པའི་ཆོས ་་་་་་་་་་་་་་་་་་ (101)བདུན་པ། སེམས་ཁམས་ལ་ཞིབ་འཇུག་བྱེད་པའི་ཆོས། ་་་་་་་་་ (103)བརྒྱད་པ། ཀུན་ལ་སྙོམས་པའི་ཆོས ་་་་་་་་་་་་་་་་་་་་་་་་་་་ (104)ཡུན་རིང་ཞིག་ནས་བཤད་བསམ་པ ་་་་་་་་་་་་་་་་་་་་་་་་་་་་་་ (107)བྲིས་ཀྱི་སློབ་གསོའི་ཉམས་མྱོང་ཅུང་ཙམ་གླེང་བ། ་་་་་་་་་་་་་་་་་་ (113)དང་པོ། བྲིས་གཟུགས་ཀྱི་གལ་ཆེའི་རང་བཞིན་བཤད་པ། (113)གཉིས་པ། བྲིས་གཟུགས་ཁྱབ་སྤེལ་གཏོང་ཐབས་སྐོར་བཤད་པ། ་་་་་་་་་་་་་་་་་་་་་་་་་་་་་་་་་་་་་་་་་་
(115)གསུམ་པ། བྲིས་གཟུགས་དར་སྤེལ་གཏོང་བར་འགལ་རྐྱེན་ལ་དོགས་ཟོན་དགོས་པའི་སྐོར་བཤད་པ། ་་་་་་་་་་་་་་་་་་ (116)2བཞི་པ། ཡིག་གཟུགས་ནི་མི་རིགས་ཀྱི་སྲོག་རྩ་ཡིན་ཚུལ་བཤད་པ། ་་་་་་་་་་་་་་་་་་་་་་་་་་་་་་་་་་་་་་་་་་ (118)ལྔ་པ། བོད་ཀྱི་ཡིག་གཟུགས་ཀྱི་འབྱུང་ཁུངས་བཤད་པ། ་་་་་་་་་ (120)དྲུག་པ། ཡི་གེ་བྱེད་ཐབས་སྣ་ཚོགས་བཤད་པ།་་་་་་་་་་་་་་་་་་ (122)མཐར་ཕྱིན་ཚོགས་འདུའི་ཐོག་གི་གཏམ་བཤད།་་་་་་་་་་་་་་་་་་་་་ (124)མཁས་པའི་རྣམ་གཞག་བཤད་པ། ་་་་་་་་་་་་་་་་་་་་་་་་་་་་་་་་་
(129)དང་པོ། གནད་བསྡུས་ཏེ་བཤད་པ།་་་་་་་་་་་་་་་་་་་་་་་་་་་ (130)གཉིས་པ། མཁས་པའི་ཚུལ་བཤད་པ། ་་་་་་་་་་་་་་་་་་་་་་་་ (133)ཧོར་རོང་པ་ཚའི་གླིང་གི་མཛད་རྗེས་སྐོར་གླེང་བ། ་་་་་་་་་་་་་་་་་་ (136)དང་པོ། གེ་སར་གྱི་སྒྲུང་ནི་བོད་ཤེས་རིག་གི་མ་ལག་གཙོ་བོ་ཞིག་ཡིན། ་་་་་་་་་་་་་་་་་་་་་་་་་་་་་་་་་་་་་་་་་་ (136)གཉིས་པ། ཁྱད་པར་ཧོར་རོང་པ་ཚ་དང་འབྲེལ་བའི་གེ་སར་གྱི་རིག་གནས། ་་་་་་་་་་་་་་་་་་་་་་་་་་་་་་་་་་་་ (141)ཁྲིའི་ལོ་ལ་བཙན་པོ་སྐྱིའི་ར་ས་ཐང་གི་ཕྱག་སྦལ་ན་བཞུགས་དུས་བཀའ་བསྩལ་བའི་གཅིགས་ཀྱི་ཡི་གེའི་འགྲེལ་བཤད་མཐོང་བ་དོན་ལྡན་བཞུགས། ་་་་་་་་་་་་་་་་་་་་་་་་་་་་་་་་་་་་་་་་་་་་་
(146)སི་བོད་སློབ་གྲྭའི་དགེ་རྒན་རྣམ་པར་བསམ་ཆུལ་འགའ་ཞུ་བ། ་་་་་་ (157)ཤིང་རྟ་འཁོར་ལོ།་་་་་་་་་་་་་་་་་་་་་་་་་་་་་་་་་་་་་་་་་་་་་་་་ (165)ལྷ་ལྡན་དུ་སོང་བའི་མྱོང་ཚོ།་་་་་་་་་་་་་་་་་་་་་་་་་་་་་་་་་་་་་་་ (170)ཕྱི་གླིང་དུ་སོང་བའི་མཐོང་ཐོས། ་་་་་་་་་་་་་་་་་་་་་་་་་་་་་་་་་ (183)དང་པོ། ཁོར་ཡུག་གི་སྐོར།་་་་་་་་་་་་་་་་་་་་་་་་་་་་་་་་་་་་ (183)གཉིས་པ། འཚོ་བའི་སྐོར།་་་་་་་་་་་་་་་་་་་་་་་་་་་་་་་་་་་་ (184)གསུམ་པ། འདོད་བརྩེའི་སྐོར། ་་་་་་་་་་་་་་་་་་་་་་་་་་་་་་
(187)བཞི་པ། སློབ་གསོའི་སྐོར།་་་་་་་་་་་་་་་་་་་་་་་་་་་་་་་་་་་་ (188)3ལྔ་པ། ཆོས་ལུགས་ཀྱི་སྐོར།་་་་་་་་་་་་་་་་་་་་་་་་་་་་་་་་་་་་ (191)དྲུག་པ། ཆབ་སྲིད་ལམ་ལུགས་ཀྱི་སྐོར། ་་་་་་་་་་་་་་་་་་་་་་་་ (193)བདུན་པ། མངོན་གསལ་དོད་པོའི་དགེ་མཚན་གྱི་སྐོར། (195)བརྒྱད་པ། ལམ་གྱི་མཐོང་ཐོས་སྐོར།་་་་་་་་་་་་་་་་་་་་་་་་་་་
(197)སྐབས་བབས་བོད་མིའི་ཤེས་རིག་ལས་དོན་མདོར་བརྗོད་དང་པོ། ་་་ (199)དང་པོ། རིག་གནས་སྤྱི་ཡི་རྣམ་གཞག་ཅུང་བཤད་པ།་་་་་་་་་་་་ (199)གཉིས་པ། སློབ་གྲྭའི་སློབ་གསོ་སྐོར་བྱེ་བྲག་ཏུ་བཤད་པ།་་་་་་་་་ (203)གསུམ་པ། བོད་ཀྱི་ཤེས་རིག་དར་སྤེལ་གཏོང་ཚུལ་ཅུང་ཟད་བཤད་པ།་་་་་་་་་་་་་་་་་་་་་་་་་་་་་་་་་་་་ (206)བཞི་པ། གལ་ཆེ་བའི་བྱ་བ་འགའ་བཤད་པ། ་་་་་་་་་་་་་་་་་་ (223)སྐབས་བབས་བོད་མིའི་ཤེས་རིག་ལས་དོན་མདོར་བརྗོད་གཉིས་པ།
(233)དང་པོ། བོད་ཀྱི་རིག་གནས་ཆེ་ཆུང་ལྔ་ཡི་དགོས་མཁོ་བརྗོད་པ། ་་་་་་་་་་་་་་་་་་་་་་་་་་་་་་་་་་་་་་་་་་ (233)གཉིས་པ། རང་རིགས་ཀྱི་ཆོས་པའི་འགྲོ་ལུགས་བརྗོད་པ། (245)གསུམ་པ། རང་རིགས་ཀྱི་རེ་སྒུག་གི་འབྲས་བུ་བརྗོད་པ།་་་་་་་་་ (249)བཞི་པ། སི་ཁྲོན་ཞིང་ཆེན་བོད་ཡིག་སློབ་གྲྭའི་ཤུགས་རྐྱེན་བརྗོད་པ། ་་་་་་་་་་་་་་་་་་་་་་་་་་་་་་་་་་་་་་་་་་ (253)ལྔ་པ། ཆོས་སྲིད་ཀྱི་གནས་ལུགས་ཇི་བཞིན་བརྗོད་པ།་་་་་་་་་་་་
(258)དྲུག་པ། ལ་རྒྱའི་དགོས་པ་དང་དགེ་མཚན་བརྗོད་པ།་་་་་་་་་་་་ (265)བདུན་པ། འཚོ་སྡོད་ཀྱི་དོན་དུ་ཐོན་ལས་ལག་རྩལ་ལ་འབད་དགོས་ཚུལ་བརྗོད་པ། ་་་་་་་་་་་་་་་་་་་་་ (271)བརྒྱད་པ། རང་རིགས་ཀྱི་རྒྱུ་ནོར་ཐད་ཀར་བརྗོད་པ། ་་་་་་ (277)དགུ་པ། རང་རིགས་ཀྱི་མོ་དང་ཇུ་ཐིག་སྐོར་བཤད་པ། ་་་་་་་་་ (282)བཅུ་པ། རང་རིགས་ཀྱི་ཚོང་ལས་ཀྱི་སྐོར་ལ་ཅུང་ཟད་དཔྱད་པ།
(288)4བཅུ་གཅིག་པ། འཕེལ་རྒྱས་དེ་ཕྱོགས་རེའི་འཕེལ་རྒྱས་ལ་གོ་མི་རུང་བའི་ཚུལ་བཤད་པ། ་་་་་་་་་་་་་་་་་་ (299)བཅུ་གཉིས་པ། འབྲུག་དང་གནམ་ཡིག་ལ་དཔྱད་པ་ཅུང་བྱེད་པ། ་་་་་་་་་་་་་་་་་་་་་་་་་་་་་་་་་ (303)བཅུ་གསུམ་པ། ངལ་རྩོལ་གྱི་དགེ་མཚན་བཤད་པ། ་་་་་་་་་་་་ (306)བཅུ་བཞི་པ། དེང་གི་བླ་སློབ་ཀྱི་ཚུལ་ཅུང་ཟད་བཤད་པ།་་་་་་་་་ (310)བཅོ་ལྔ་པ། ཁོག་ཡངས་དང་ཐབས་མཁས་ཀྱི་སྟོབས་ཤུགས་བཤད་པ། ་་་་་་་་་་་་་་་་་་་་་་་་་་་་་་་་་་་་་་་
(316)བཅུ་དྲུག་པ། སངས་རྒྱས་དང་སེམས་ཅན་ལ་བྱ་བ་བྱེད་པའི་ཚུལ་ཅུང་ཟད་བཤད་པ། ་་་་་་་་་་་་་་་་་་་་་་་་ (321)བཅུ་བདུན་པ། གཙོ་བོ་དང་རྒྱལ་པོའི་རྣམ་གཞག་ཅུང་བཤད་པ།་་་་་་་་་་་་་་་་་་་་་་་་་་་་་་་་་་་་་་་་་་་་་ (325)བཅོ་བརྒྱད་པ། གཙང་སྦྲའི་འཕྲོད་བསྟེན་སྐོར་བཤད་པ། (331)བཅུ་དགུ་པ། མ་རྩ་བེད་སྤྱོད་ཐབས་བཤད་པ།་་་་་་་་་་་་་་་་་་ (342)ཉི་ཤུ་པ། དང་ལེན་གྱི་ནུས་པ་བཤད་པ།་་་་་་་་་་་་་་་་་་་་་་་་
(344)ཉེར་གཅིག་པ། ཕྱུག་འགྱུར་གྱི་ཐབས་བཤད་པ། ་་་་་་་་་་་་་་་ (346)ཉེར་གཉིས་པ། མིའི་སྲོག་མི་གཅོད་པའི་ཁས་ལེན་བྱེད་དགོས་པའི་སྐོར།་་་་་་་་་་་་་་་་་་་་་་་་་་་་་་་་་་་་ (348)མཇུག་བྱང་། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ (352)5༧བྷེཅིཅི—་རྗོཚོ་ རྶཱ་ པའིཊཱ་ སྔུལྷ ༷འི ་སྟ 7(ཇིསྟེལྷོ་ ་་0་རྫོརྙརི་ཁོ)ཇི རྫོཆོ་ཞུ )གེ ལྐོ་ཏུསྡི ༤ཚད་མའི་བྱུང་འཕེལ་སྐོར་ཅུང་ཟད་གླེང་བ། དང་པོ། ཚད་མ་སྤྱི་བཤད་པ་ལས་དང་པོ་ཚད་མའི་དགག་སྒྲུབ་ཀྱི་སྐོར་བཤད་པ། སྤྱིར་ཚད་མ་རིག་པ་ནི་འཛམ་གླིང་ན་ཁྱབ་ཆེ་བ་དང་རྣམ་གྲངས་ཤིན་ཏུ་མང་བ་ཤུགས་རྐྱེན་ཧ་ཅང་ཆེ་བའི་རིག་གཞུང་ཞིག་རེད།
འདི་ལ་མཚན་ཉིད་རིག་པ་དང་ཤེས་རྟོགས་རིག་པ་རྩོད་སྒྲུབ་རིག་པ་སོགས་མིང་གི་རྣམ་གྲངས་མང་པོ་ཞིག་བཏགས་འདུག གང་ལྟར་དོན་དུ་ཚད་མ་ནི་གཅིག་པ་རེད། དེ་ཡང་རྒྱ་བོད་གང་གི་ཚད་མ་ཡིན་རུང་། ཇི་སྐད་དུ། བརྟག་ཅིང་དཔྱད་པའི་རྟོག་གེ་བ་ཞེས་གསུངས་པ་ལྟར་རྟོག་དཔྱོད་ཀྱི་བློ་ཤེས་རབ་ཞིག་གོ། དེ་ལྟར་རྩ་བའི་ཚད་མ་གཅིག་དེ་མི་སོ་སོས་དུས་རབས་དང་སྤྱི་ཚོགས་མི་འདྲ་བའི་དགོས་མཁོ་ལ་བསམ་གཞིགས་བྱས་ནས་འགྱུར་ལྡོག་དང་དར་རྒྱས་ཡོང་བ་ཞིག་ཡིན། དེར་བརྟེན་ཚད་མ་ནི་མི་ཡི་རིགས་བྱུང་བ་ནས་བཟུང་རང་ཆས་ཀྱི་ཚུལ་དུ་བྱུང་བ་དང་མི་སོ་སོར་ཚད་མ་སོ་སོ་ཡོད། དཔེར་ན་ཕྱུགས་རྫི་ལ་ཡང་གནག་ཕྱུགས་འཚོ་སྐྱོང་བྱ་ཚུལ་དང་མཐའ་ན་ཇ་སྐོལ་ལུགས་ཚུན་ཆད་ཤེས་པའི་ཚད་མ་ཡོད་པ་དང་། སྐྱེས་མ་ཐག་པའི་བྱིས་པ་ལ་ཡང་ནུ་འོ་འཐུང་ཤེས་པའི་ཚད་མ་ཡོད་པ་ཞིག་རེད། ཚད་མ་དེ་བསམ་གྱིས་མི་ཁྱབ་པ་དང་ཧ་ཅང་གཏིང་ཟབ་པ་མི་ཕལ་བའི་བློ་དང་རྒྱང་ཐག་རིང་བ་མཁས་པས་སྤྱོད་བྱ་ལས་ཕལ་པས་སྤྱོད་འོས་མིན་པའི་ལྟ་ཚུལ་དེ་ནི་ཆེས་ནོར་བ་ཞིག་གོ།
ཡིན་ན་ཡང་ཆོས་དང་འཇིག་རྟེན་གྱི་གནས་ལུགས་ཕལ་ཆེ་ཞིག་འདེམ་སྒྲིག་བྱས་ནས་ཁ་མིག་རིག་པ་གསལ་བའི་གང་1ཟག་འགས་རིག་གཞུང་གི་དེབ་ཅིག་བསྒྲིགས་པས་དེ་ནས་བཟུང་ཚད་མ་རིག་པ་དེ་ཚད་མཐོན་པོ་ཡིན་པས་ཕལ་པས་མི་ཤེས་ཞེས་ཁས་བླངས་དགོས་བྱུང་། དེ་ཡང་ཚད་མ་ཞེས་པ་དེ་རྒྱ་གར་གྱི་སྐད་པྲ་མ་ཎ་ལས་དྲངས་ན་རབ་དང་དང་པོ་གཉིས་ལ་འཇུག་པས་གྲུབ་མཐའ་འོག་མས་དང་པོ་ལ་འགྲེལ་ནས་ཡུལ་གསར་རྟོགས་ཀྱི་ཤེས་པ་ཡང་དག་ལ་སྦྱར། གྲུབ་མཐའ་གོང་མས་རབ་ལ་འགྲེལ་ནས་མི་བསླུ་བ་ལ་སྦྱར། དེ་ལ་དབྱེ་ན་མངོན་རྗེས་ཚད་མ་གཉིས་འཇོག གོང་འོག་གང་གི་ལུགས་ལ་ཡང་ཚད་མ་ཡིན་ན་ཤེས་པ་ཡིན་པས་ཁྱབ། དེ་ལས་གཞན་འགལ་འབྲེལ་དང་དགག་སྒྲུབ། རྒྱུ་འབྲས་དང་མཚན་མཚོན་སོགས་ནི་ཚད་མ་དར་རྒྱས་སོང་ནས་བཟོས་པ་ཡིན། དེ་བཞིན་དུ་མཚན་ཉིད་རིག་པ་ལ་ཡང་ཐོག་མ་ཞི་ལའི་སྐད་ལས་དྲངས་ན་ཤེས་རབ་དང་དགའ་ཞེན་ལ་འཇུག་པས་གནད་བསྡུས་ཏེ་བཤད་ན་ཤེས་རབ་ལ་དགའ་ཞེན་ཡོད་ཅེས་པ་ཞིག་གོ གཞན་རྩོད་སྒྲུབ་རིག་པ་དང་གཟུགས་འདས་རིག་པ། འགལ་འབྲེལ་དང་དགག་སྒྲུབ་སོགས་ནི་མཚན་ཉིད་རིག་པའི་ནང་དོན་དར་རྒྱས་སོང་ནས་བྱུང་བ་ཞིག་ཡིན་གྱི་དང་པོ་ནས་འཐུས་སྒོ་ཚང་བ་དག་ཅིང་གསལ་བ་ཞིག་མི་སྲིད་དེ།
དངོས་པོ་གང་ཞིག་ཡིན་རུང་འཕེལ་རིམ་ངེས་ཅན་ཞིག་དགོས་ཀྱི་ཡོད་པ་ནི་ཆོས་ཉིད་རེད། མ་ཟད་བོད་ཀྱི་ཚད་མའི་ཐ་སྙད་འདི་དོན་དང་མཐུན་པའི་བརྡ་ཞིག་ཡིན་པ་གོ་སྟེ། འགལ་འབྲེལ་དང་དགག་སྒྲུབ། རྒྱུ་འབྲས་དང་མཚན་མཚོན་སོགས་མངོན་སུམ་ཚད་མ་དང་རྗེས་དཔག་ཚད་མ་གང་རུང་གིས་ཐག་གཅོད་དགོས་པས་ཚད་མའི་ར་བ་ལས་འདའ་མི་ཐུབ་པ་ཞིག་གོ་མཚན་ཉིད་རིག་པ་ཞེས་པའི་གོ་དོན་ནི་བསྒྲུབ་བྱའི་ཆོས་གང་ཡིན་པ་དེ་སྒྲུབ་བྱེད་མཚན་ཉིད་བཀོད་པའི་ཆ་ནས་བཏགས་པ་རེད། རྩོད་སྒྲུབ་རིག་པ་སོགས་ལ་ཡང་དེ་བཞིན་དུ་འགྲེལ་ཚུལ་ཡོད། དེར་བརྟེན་རྒྱ་བོད་གང་གི་ལུགས་ལ་ཡང་ཐོག་མར་ཚད་མ་ཟེར་བ་དེ་མི་བསླུ་བ་དང་ཡང་དག་གི་བློ་དང་ཤེས་རབ་བཅས་བྱེ་བྲག་གི་ཆོས་གཅིག་ལ་འཇུག་པ་ལས་རིམ་བཞིན་འགལ་འབྲེལ་དགག་སྒྲུབ་སོགས་སྤྱི་ལ་འཇུག་པ་ཞིག་2རེད། གནད་བསྡུས་ཏེ་བཤད་ན་ཆོས་དང་འཇིག་རྟེན་གྱི་གནས་ལུགས་དངོས་ཤེས་པའི་བློ་ཡང་དག་ལ་གོ་ཆོག ཚད་མས་ཆོས་དང་འཇིག་རྟེན་དར་རྒྱས་གཏོང་བ་དང་། ཆོས་དང་འཇིག་རྟེན་གྱིས་ཚད་མ་དར་རྒྱས་གཏོང་བ་བཅས་ཕན་ཚུན་གཅིག་གྲོགས་གཅིག་ཏུ་གྱུར་ཡོད། དུས་རབས་རེ་ལ་ཚད་མ་རེ།
མི་རིགས་རེ་ལ་ཚད་མ་རེ། རྩ་བའི་ཚད་མ་གཅིག་དེ་ཡན་ལག་གི་ཚད་མ་གྲངས་མེད་དུ་གྱུར་སོང་། དེང་སང་ནུབ་ཕྱོགས་ཀྱི་ཚད་མ་རིག་པ་རྣམས་ལ་བལྟ་ན་སྐབས་དེའི་སྤྱི་ཚོགས་ཀྱི་དགོས་མཁོ་ལ་གཞིགས་ནས་ཚད་མ་མི་འདྲ་བ་སུམ་བརྒྱ་ལྷག་ཅིག་འབྲོང་བུ་ཚེ་རིང་རྡོ་རྗེས་མཚམས་སྦྱོར་བྱེད་པ་བཞིན་ཚད་མ་དེ་འདྲ་གྲངས་མང་ཞིག་དགོས་པའི་རྒྱུ་མཚན་ལ་བསམ་བློ་བཏང་ན་ཡུལ་མི་འདྲ་བ་དང་ལོ་རྒྱུས་མི་འདྲ་བ་དང་ཁོར་ཡུག་མི་འདྲ་བ་བཅས་ལ་ཚད་མ་མི་འདྲ་བ་མང་པོས་ཤུགས་རྐྱེན་བཞག་ཡོད་པ་ཞིག་རེད་མ་གཏོགས་དུས་རབས་ཉི་ཤུ་བའི་མི་དག་གིས་དེང་གི་དུས་སུ་ནུབ་ཕྱོགས་ཀྱི་ཚད་མ་རིག་པ་དེ་རྣམས་ལ་ཕྱི་མིག་བལྟས་ཚེ་འོད་མདངས་ཉམས་པའི་ཉི་མ་ལྟ་བུ་ཞིག་ཏུ་མཐོང་། གཙོ་བོ་རང་གི་ཁེ་ཕན་ནས་མི་རིགས་དང་རྒྱལ་ཁབ་སོགས་ཀྱི་ཁེ་ཕན་ལ་དམིགས་ནས་དགོས་པ་རྒྱ་ཆེན་པོར་བརྟེན་ནས་ཚད་མའི་གཞུང་ལུགས་རྣམས་བྱས་པ་རེད། མར་ལེ་རིང་ལུགས་ཀྱི་མཚན་ཉིད་རིག་པ་དེ་ཡང་སྐབས་རེ་ལོ་རྒྱུས་དང་སྐབས་རེ་གྲལ་རིམ་དང་སྐབས་རེ་མི་རིགས་བཅས་དུས་མི་འདྲ་བ་དང་ཡུལ་མི་འདྲ་བའི་གནས་ཚུལ་དངོས་དང་སྦྱར་ནས་སྤྱོད་ཀྱི་ཡོད། མར་ཁེ་སི་ནི་འབྱོར་མེད་གྲལ་རིམ་གྱི་མི་སྣ་ཞིག་ཡིན་པ་མ་ཟད་འབྱོར་ལྡན་གྲལ་རིམ་གྱི་སྲིད་དབང་འོག་ཏུ་དཀའ་སྡུག་གྲངས་མེད་མྱོང་བའི་འཇར་མན་མི་སྣ་ཞིག་ཡིན། དཀའ་ངལ་མང་པོ་ཞིག་གིས་མནར་བས་ཁོ་རང་གིས་འབྱོར་ལྡན་གྲལ་རིམ་ལ་ངོ་རྒོལ་དང་དེའི་ལམ་ལུགས་མང་པོ་ཞིག་རྩ་མེད་གཏོང་ཕྱིར་ཧེ་ཀེར་གྱི་ཚད་མ་རིག་པའི་གཞུང་ལ་དཔྱད་གཞི་བྱས་ནས་ཚད་མ་རིག་པའམ་མཚན་ཉིད་རིག་པ་ཞིག་གསར་སྒྲིག་བྱས་པ་རེད། ཚད་མ་དེས་རྒྱ་ཆེ་བའི་འབྱོར་མེད་གྲལ་རིམ་མི་དམངས་ལ་སྐུལ་སློང་3དང་སློབ་གསོ་ཐོབ་པས་མི་སེར་གྲངས་མེད་ཅིག་ལ་ཞུམ་མེད་ཀྱི་སྙིང་སྟོབས་རྒྱས་ཤིང་ལྡོག་མེད་ཀྱིས་མདུན་བསྐྱོད་བྱས་པས་འཛམ་གླིང་ན་ཨུ་རུ་སི་དང་ཀྲུང་གོ་སོགས་རྒྱལ་ཁབ་མང་པོ་ཞིག་གིས་འབྱོར་ལྡན་གྲལ་རིམ་དང་དེའི་ལམ་ལུགས་རྣམས་རྡོག་རྫིས་བྱས་ནས་ལྷག་མེད་བཏང་མྱོང་། དེ་བཞིན་རྒྱ་གར་དུ་ཡང་ནང་པའི་བསྟན་པ་མ་དར་གོང་བྲམ་ཟེའི་ཆོས་ལུགས་ཀྱིས་ས་ཁྱབ་རྡོ་ཁྱབ་ཏུ་གྱུར། ཁོ་ཚོས་ཀྱང་བྲམ་ཟེའི་ཆོས་ཀྱི་ལུགས་སྲོལ་དུ་མིའི་ཁྲག་གི་མཆོད་པ་འབུལ་བ་དང་།
བུད་མེད་ཀྱིས་སྐྱེས་པའི་རྐང་འཁྲུས་ཀྱི་ཆ་བཏུང་དགོས་པ་། སྟེ། །༑ ) ཤཱརྗེསྟེ )རྭདྲོ ། རེ། བྱེབྱེ) རི་བ 1སྒོ༑ དང་། བུད་ ད་—་ ་ ན་ ་་བ ་ན་ནང་པར་དྔྷས་པ་ལ་ཕྱག་འཚལ་ད ་ས་པ། སྐྱེས་པའི་རོ་དུར་དུ་འཇོག་སྐབས་དེ་དང་ལྷན་དུ་བཟའ་ཟླ་བུད་མེད་དེ་ཡང་གསོན་པོ་དུར་དུ་འཇུག་དགོས་པ་དང་། རྒྱལ་རིགས་རྗེ་རིགས་བྲམ་ཟེའི་རིགས་གདོལ་བའི་རིགས་བཅས་བཞི་རུ་དབྱེ་ནས་རྒྱལ་རིགས་ནི་ལྷ་ཡི་དཔུང་གཡས་ནས་སྐྱེས་པ་དང་། དེ་བཞིན་རྗེ་རིགས་ནི་དཔུང་གཡོན་དང་།
བྲམ་ཟེ་ནི་ཞལ་ནས་དང་། གདོལ་བའི་རིགས་ནི་བརླ་ལས་སྐྱེས་པ་དང་། དེ་ལས་བྲམ་ཟེའི་རིགས་ནི་གཙང་མ་བཟང་པོ་ལྷ་འདྲ་བ་ཞིག་ཏུ་བརྩི། གདོལ་བའི་རིགས་ནི་ཐ་ཆད་པ་ཤིན་ཏུ་མི་གཙང་བ་གྲིབ་མ་དང་ཡང་འགྲོགས་མི་རུང་ཞེས་བཤད། ཕ་རྒྱལ་པོ་ཡིན་ན་བུ་རྒྱལ་པོ་ཡིན་པ། ཕ་གདོལ་བའི་རིགས་ཡིན་ན་བུ་ཡང་གདོལ་བའི་རིགས་ཡིན་པ་བཅས་མདོར་ཕའི་ལས་ཀ་གང་ཡིན་པ་དེ་བུས་ཀྱང་ལས་དགོས་པ་ལས་འགྱུར་ལྡོག་གཏོང་མི་རུང་བ་དང་རིགས་ཀྱང་ཕན་ཚུན་བསྲེ་བསླད་ཤོར་མི་རུང་ཞེས་བཤད་པ་དང་། དེ་ལྟ་བུའི་སྒྲིག་ལམ་གྲངས་མེད་པ་ཞིག་མཆིས་ཀྱང་འདིར་དཔེ་ཙམ་དུ་བཀོད་པ་ལགས། སྲོལ་དེ་གསར་དུ་བཙུགས་ནས་གོམས་འདྲིས་སོང་བའི་བར་ལ་ལུང་རིགས་ཚད་མ་མང་པོའི་བསྒྲུབ་བྱ་སྒྲུབ་བྱེད་ཀྱི་ཚུལ་དུ་གཏན་ལ་ཕབ་པ་ཞིག་ཡིན་གྱི་ལས་སླ་མོས་གཏན་འཇགས་བྱུང་བ་ནི་མིན། དེར་བརྟེན་དེ་འདྲའི་གོམས་སྲོལ་རྡོ་རྗེ་ལྟ་བུ་ཞིག་ཆདཱིས་པ་ལ་ཡང་མཚན་ཉིད་རིག་པའམ་ཚད་མ་རིག་པས་རྒྱབ་སྐྱོར་ཚད་མེད་ཐེབས་པ་ནི་བཤད་ཅི་དགོས། དེ་རྗེས་ལོ་གཉིས་སྟོང་ལྔ་བརྒྱ་ལྷག་གི
སྔོན་ན་རླབས་ཆེ་ལ་གཟི་བརྗིད་ཆེ་བའི་རྒྱལ་བུ་དོན་འགྲུབ་དེ་ཡབ་རྒྱལ་བོ་ཟས་གཙང་དང་ཡུམ་སྒྱུ་མ་ལྷ་མཛེས་གཉིས་ཀྱི་སྲས་སུ་འཁྲུངས་ནས་དང་བོ་གཞོན་ནུ་རོལ་རྩེད་མཛད་ཚུལ་ཡང་ཨི་གྷ་པཾ་གྷ་དྷར་སྒྱུ་རྩལ་འགྲན་སྐབས་ཞབས་ཀྱི་མཐེ་བོང་གིས་གླང་པོ་ཆེའི་རོ་དཔག་ཚད་གཅིག་གི་བར་དུ་བསྐྱུར་བ་སོགས་སྐུ་ཡིས་སྟོབས་ཆེ་བའི་མཛད་པ་མང་པོ་བསྟན་གསུངས། སྐབས་དེ་ཚེ་ལོ་བརྒྱ་བའི་དུས་མཚམས་ཡིན་སྟབས་ད་ལྟའི་མི་ལས་ཀྱང་གཟུགས་སྟོབས་ཆེ་ཞིང་རྐང་བཟང་བ་ཞིག་ཡིན་ན་ཡང་གླང་ཆེན་གྱི་རོ་ཞབས་ཀྱིས་གཡུག་ཐེངས་གཅིག་གིས་དཔག་ཚད་གཅིག་གི་བར་དུ་བསྐྱུར་ཡོད་མེད་གང་ལྟར་ཡང་། སྐུ་སྟོབས་ཆེ་བ་ཞིག་ཡིན་པ་པེ་ཅིན་དུ་ཡོད་པའི་སྟོན་པའི་ཚེམས་ལ་བལྟས་ན་གོ དེ་བཞིན་སྟོན་པའམ་རྒྱལ་བུ་དོན་འགྲུབ་ཀྱི་སྐུ་བྲིས་མ་དབྱིན་ཇིའི་འགྲེམ་སྟོན་ཁང་ཞིག་ཏུ་ཡོད་པ་ཞིག་ཁོ་བོས་མཇལ་བས་དངོས་གནས་སྐུ་སྟོབས་ཆེ་བ་ར་འཕྲོད་བྱུང་། གཉིས་པ་དགུང་ལོ་བཅུ་བདུན་བཞེས་སྐབས་སྔོན་གོམས་ཀྱི་ལོ་རྒྱུས་འགྲོས་ལྟར་བཙུན་མོ་མང་པོ་ཁབ་ཏུ་བཞེས། གསུམ་པ་དགུང་ལོ་སུམ་ཅུ་རྩ་གསུམ་བཞེས་སྐབས་མོས་པས་ཁྲིད་དེ་ཤར་ལྷོ་ནུབ་ཕྱོགས་ཀྱི་སྒོ་རྣམས་སུ་རིམ་བཞིན་ཕེབས་པས་ན་བ་དང་། རྒ་བ་དང་། འཆི་བའི་སྡུག་བསྔལ་གྱིས་ཉམས་ཐག་པ་རྣམས་་གཟིགས་པས་ངེས་འབྱུང་ཚད་མེད་ཅིག་སྐྱེས། དེ་ཡང་དངོས་གནས་རྒྱུ་མཚན་ལྡན་པའི་གཏམ་ཞིག་ཡིན་པ་གོ་སྟེ། དཔེར་ན་རྒྱ་ནག་གི་རྒྱལ་རབས་ཆེས་མཐའ་མ(ལྐོ4ཤུབྷྲིཥྐ)ཕུའུ་ཡིའུ་ཟེར་བའི་རྒྱལ་བོ་དེ་ཕོ་བྲང་གི་ཕྱིར་མི་བཏང་ནས་ནང་དུ་ཆུའི་རྫིང་བུ་དང་ལྕང་མའི་གླིང་ཁ་དང་ཕོ་བྲང་གི་བཀོད་པ་བཅས་ལྷ་ཡུལ་ལྟ་བུའི་གནས་སུ་མཛེས་མ་སྟོང་གིས་བསྐོར་ཏེ་བསྡད་པ་ལས་ཕྱི་རོལ་གྱི་རྙོག་འཛིང་མེ་ལྟར་འབར་ཞིང་ཆུ་ལྟར་འཁོལ་བའི་འཇིག་རྟེན་དེ་ཤེས་ཀྱི་མེད།
རྒྱལ་པོ་རང་ཉིད་ཕྱི་རོལ་དུ་འགྲོ་འདོད་ཀྱང་བློན་པོ་ཚོས་བཙན་བཀག་བྱས་པ་དང་། མཐར་རྒྱལ་པོ་ཕྱི་རོལ་དུ་ཤོར་ནས་ཕྱིའི་སྡུག་བསྔལ་དེ་མངོན་སུམ་དུ་5མཐོང་བ་ཞིག་རེད། དངོས་གནས་བཤད་ན་དེང་རབས་དང་ཉེ་བའི་རྒྱལ་པོའི་ལོ་རྒྱུས་རྣམས་སུ་དེ་འདྲ་ཡོད་ན། ལོ་གཉིས་སྟོང་སྔོན་གྱི་རྒྱལ་པོའི་སྒྲིག་ལམ་ནི་དེ་ལས་ཀྱང་དམ་པོ་ཡིན་པ་གོ་ཐུབ། དངོས་གནས་རྒྱལ་བོ་དོན་འགྲུབ་ཀྱང་ཕོ་བྲང་གི་ཕྱི་རོལ་དུ་སྐོར་གསུམ་དུ་ཕེབས་པས་རྒྱ་གར་གྱི་སེམས་ཅན་སྤྱིའི་སྡུག་བསྔལ་དང་ཁྱད་པར་དུ་རིགས་བཞིའི་མཐའ་མ་གདོལ་བའི་རིགས་ཀྱི་སྡུག་བསྔལ་གྱི་རྒྱ་མཚོ་དེ་མཁྱེན་སྐབས་སྙིང་རྗེ་མི་བཟོད་པ་ཞིག་སྐྱེས་ཏེ་སྐྱེ་འགྲོ་དེ་དག་སྐྱོབ་ཕྱིར་བྲམ་ཟེའི་ལུགས་སྲོལ་ལམ་ཆོས་ལུགས་ལ་སུན་འབྱིན་བརྗོད་དེ། ཆོས་ཀྱི་གནས་ལུགས་ཇི་བཞིན་གསུངས་ཤིང་རང་ཉིད་ཀྱང་རྒྱལ་སྲིད་མཆིལ་མའི་ཐལ་བ་བཞིན་དོར་ཏེ་མཆོད་རྟེན་རྣམ་དག་དྲུང་ལ་རབ་ཏུ་བྱུང་སྟེ་ཆོས་ཀྱི་མཛད་སྤྱོད་ཀྱིས་རིས་མེད་འགྲོ་བ་ལ་བརྩེ་བས་སྐྱོངས་ཏེ་རིགས་མི་གཙོ་རུས་མི་གཙོ་བསླབ་པ་གཙོ་ཞེས་པ་དང་ནམ་མཁའ་དང་མཉམ་པའི་སེམས་ཅན་ཐམས་ཅད་ཕ་མ་མ་བྱས་པ་མེད་པའི་གནས་ལུགས་ཚད་མ་མང་པོས་མུ་སྟེགས་པའམ་བྲམ་ཟེའི་ཆོས་ལུགས་དེ་རྡོ་རྗེ་རྣོན་པོས་གཏོར་བརླག་གཏོང་བ་ཞིག་རེད། དེ་ནས་རྒྱལ་པོ་དོན་འགྲུབ་དགུང་ལོ་སུམ་ཅུ་རྩ་ལྔའི་སྟེང་སངས་རྒྱས་ཏེ་ཆོས་ཀྱི་འཁོར་ལོ་ལན་གསུམ་བསྐོར་བས་དད་ལྡན་གྱི་མི་སྣ་ཇེ་མང་དང་གདུལ་བྱ་ཇེ་རྒྱས་ཀྱིས་བསྟན་པ་དེ་ཁྱབ་རྒྱ་ཆེ་བས་མུ་སྟེགས་པ་མིང་གི་ལྷག་མ་ཙམ་དུ་བྱས་སོ། ། མུ་སྟེགས་པའམ་བྲམ་ཟེའི་ཆོས་ལུགས་ཀྱི་དམ་ཚིག་རྣམས་རང་སྲོག་ལས་ཀྱང་མཐོང་ཆེན་པོ་བརྩི་ཐུབ་པའི་ཤུགས་རྐྱེན་འཇོག་མཁན་གྱི་ཚད་མ་དེ་ཡང་གཏོར་བྱེད་ཀྱི་མཚན་ཉིད་རིག་པ་ཞིག་སྟོན་པས་མཛད་པ་རེད། བོད་དུ་ཡང་ལོ་ངོ་ཁྲི་ཕྲག་གི་སྔོན་ནས་བྱུང་བའི་བོན་གྱི་ལུགས་སྲོལ་ལམ་བོན་གྱི་ཆོས་དེ་དར་བ་དང་། དེ་ཡང་སྤྱི་ཚོགས་ཀྱི་གནས་བབ་དང་དགོས་མཁོ་བཅས་ལ་སྟབས་བསྟུན་ནས་བསྒྲུབ་བྱ་སྒྲུབ་བྱེད་ཚད་མ་དང་དགག་སྒྲུབ་ཀྱི་ཚད་མས་ཤུགས་རྐྱེན་ཆེན་པོ་འཇོག་ཡོད།
མདོར་ན་ངག་ནས་ཚད་མ་མ་བརྗོད་རུང་དོན་ཐོག་ན་ཚད་མ་ནི་བེད་སྤྱོད་མི་བྱེད་མཁན་མེད་པ་ལྟ་བུ་རེད། བོན་གྱི་བསྟན་པ་དེ་6གནོད་སྦྱིན་ནག་པོའི་སྡེ་ནས་གཉའ་ཁྲི་བཙན་པོའི་བར་གཉའ་ཁྲི་བཙན་པོ་ནས་རྒྱལ་རབས་སོ་གསུམ་པའི་བར་དུ་དར་རྒྱས་ཆེ་ལ་སྐབས་དེའི་མཐོ་རྒྱལ་བོ་དང་དམའ་འབངས་མི་ཡན་ཆད་ལ་ཕན་པ་ཡོད་པའི་རིག་པ་ཞིག་ཡིན་པ་མ་ཟད་དགའ་བདེ་མཐོང་ཆོས་སུ་སྦྱིན་ཐུབ་པ་ཞིག་རེད། འོན་ཀྱང་དེང་གི་མི་རྣམས་ཀྱིས་དེ་ལ་ཞིབ་འཇུག་བྱེད་སྐབས་གནོད་སྦྱིན་ནག་པོའི་སྡེ་ཟེར་བ་དེ་ཕལ་ཆེ་ནགས་ཀྱི་ཚལ་ན་གནས་པའི་སྤྲེའུ་མི་རུ་འགྱུར་ནས་ཡུན་རིང་མ་ལོན་པ་ཧ་ལམ་གདོད་མའི་སྤྱི་ཚོགས་སུ་མ་ཐོན་ཙམ་ལ་ཡིན་པ་འདྲ། སྐབས་དེ་དག་ཏུ་སྲོག་ཆགས་མང་པོའི་དམར་མཆོད་བྱེད་པ་དེ་དེང་གི་བོད་མི་རྣམས་ཀྱིས་ཤིན་ཏུ་མ་རུང་བ་སྨྱོན་པའི་བྱ་སྤྱོད་འདྲ་བ་ཞིག་མཐོང་རུང་སྐབས་དེ་དུས་ནི་བཟང་པོའི་ལས་སུ་བརྩིས། རྒྱུ་མཚན་ནི་སྒྲུབ་བྱེད་ཀྱི་མཚན་ཉིད་ཀྱིས་བསྒྲུབ་བྱ་སྒྲུབ་ཚུལ་གྱི་ཚད་མ་མི་འདྲ་བས་ལྟ་ཚུལ་གཉིས་ཆགས་པ་རེད། གནའ་རབས་ཀྱི་ཤེས་རྟོགས་ཚད་མ་དང་དེང་རབས་ཀྱི་ཤེས་རྟོགས་ཚད་མ་གཉིས་མི་འདྲ་སྟེ་ཁོར་ཡུག་དང་སྤྱི་ཚོགས་མི་འདྲ་བས་བློས་རྟོགས་རིམ་གྱི་ཚད་མ་ཡང་མི་འདྲ། དངོས་གནས་བཤད་ན་བོན་གྱི་བསྟན་པ་ནི་བོད་ཀྱི་བསྟན་པ་ཡིན་པ་ལ་སུས་ཀྱང་བསྙོན་དུ་མེད། ཡིན་ན་ཡང་དུས་རབས་བདུན་པར་སྲོང་བསྔོན་ནས་བཟུང་རྒྱ་ཆོས་བོད་དུ་བསྒྱུར་ནས་ནང་པའི་བསྟན་པ་དར་བས་སྔར་ཡོད་བོན་གྱི་བསྟན་པ་ལ་འགལ་བ་སློང་བས་ཕན་ཚུན་རྩོད་པ་བྱུང་། བསྟན་པ་གཉིས་ཀྱི་འགལ་བ་རྣོ་ངར་ཅན་དུ་གྱུར་བའི་རྟགས་སུ་སྲོང་བཙན་བོན་ལ་སྡང་བས་ཡུན་རིང་མ་བཞུགས་ཞེས་བོན་གྱི་ལོ་རྒྱུས་རྣམས་ལས་བཤད་པས་གོ་ཐུབ། མ་ཟད་ཁྲི་སྲོང་ལྡེ་བཙན་གྱི་དུས་སུ་མཁན་པོ་བོ་དྷི་ས་ཏྭ་དང་སློབ་དཔོན་པད་མ་འབྱུང་གནས་གཉིས་གདན་འདྲེན་ཞུས་ཏེ་བསམ་ཡས་ཀྱི་ལྷ་ཁང་བཞེངས་པ་དང་བསྟན་པའི་རྩ་བ་སྡོམ་རྒྱུན་བཙུགས་ཕྱིར་ཐོག་མར་སད་མི་མི་བདུན་རབ་བྱུང་སྒྲུབ་པ་སོགས་སོ། །
ཆོས་ལུགས་གཉིས་ཀྱི་བར་དུ་སྔར་ལས་ཀྱང་འགལ་བ་ཇེ་ཆེར་སོང་བས་སྟོན་པ་གཅིག་ལ་བསྟན་པ་གཉིས་མི་ཆུད་ཅེས་ལྷན་ཅིག་མི་གནས་འགལ་ལྟ་བུའི་7འགལ་བ་བྱུང་། འཇུ་མི་ཕམ་གྱིས་ཀྱང་མཁན་ཆེན་བོ་དྷི་ས་ཏྭ་ལ་བོན་རྣམས་ཀྱིས་ཤིན་ཏུ་སྡང་པོ་འདུག་བསམ་གསུངས་པ་དེ་ཡང་དོན་ལ་གནས་པའི་སྐད་ཆ་ཞིག་རེད། སྐབས་དེ་དུས་ད་དུང་ཧ་ཤང་མ་ཧཱ་ཡ་ན་སོགས་ཀྱི་ལྟ་བ་དཀར་པོ་ཆིག་ཐུབ་བོད་ལ་དར་བས་དེ་ལ་རྒོལ་ཕྱིར་རྒྱ་གར་གྱི་མཁས་པ་ཀ་མ་ལ་ཤཱི་ལ་གདན་འདྲེན་ཞུས་ཏེ་རྩོད་པས་ཧ་ཤང་ཕམ་པར་བྱས་ནས་མཐར་སྐྲོད་གཏོང་བ་རེད། རྩོད་པ་དེ་ཡང་ཚད་མ་རིག་པའི་དགག་སྒྲུབ་ཀྱི་གཞུང་ལས་མ་འདས། ཁ་ཆེའི་ཡུལ་ན་བོད་དུ་སྡོམ་རྒྱུན་མ་བཙུགས་གོང་ནས་དགེ་སློང་མང་པོ་ཡོད་པ་དང་ནང་བསྟན་དར་སྔ་བ་མ་ཟད་ཁ་ཆེ་པཎ་ཆེན་ཤཱཀྱ་ཤྲི་སོགས་མཁས་པ་ཆེས་མང་ཡང་དུས་ཕྱིས་ཀླ་ཀློའི་ལྟེ་བ་ལྟ་བུ་འགྱུར་བ་མ་ཟད་འཛམ་གླིང་ན་ཡང་ཁྱབ་རྒྱ་ཆེ་བའི་ཆོས་ལུགས་ཤིག་ཏུ་གྱུར། ཀླ་ཀློ་རྣམས་ལ་ཡང་རང་ལུགས་སྒྲུབ་ཅིང་གཞན་ལུགས་དགག་པའི་ཚད་མ་རྡོ་རྗེ་ལྟ་བུ་ཞིག་ཡོད་པ་ཐེ་མི་ཚོམ། གཉིས་པ། རྒྱ་གར་དང་བོད་དུ་ཚད་མའི་རིག་གཞུང་དར་ཆུལ་སྐོར། རྒྱ་གར་དུ་སྟོན་པ་ཤཱཀྱ་ཐུབ་པས་ཆོས་ཕུང་མང་པོ་གསུངས་ཤིང་མུ་སྟེགས་ཚར་གཅོད་པའི་མངོན་རྗེས་ལུང་རིགས་ཚད་མ་མང་པོ་ཞིག་གསུངས་ཀྱང་སྐབས་དེར་ཚད་མའི་རིག་གཞུང་ཆེད་སྒྲིག་ནི་མ་མཐོང་། ཚད་མའི་རིག་གཞུང་ནི་རྒྱ་གར་དུ་སློབ་དཔོན་དབྱིག་གཉེན་གྱི་སློབ་མ་ཕྱོགས་ཀྱི་གླང་པོས་ཐོག་མར་ཚད་མ་ཀུན་བཏུས་སོགས་བྱས་པ་རེད།
ཕྱོགས་ཀྱི་གླང་པོས་མུ་སྟེགས་ལྟ་བ་ལ་ཡིད་མ་ཆེས་ནས་ནང་པར་ཞུགས་ཏེ་སྟོན་པ་ལ་ཤིན་ཏུ་དད་ནས་སྟོན་པ་ཚད་གྲུབ་སོགས་བརྩམས་པ་དང་། ཚད་མའི་སྒོ་ནས་དམ་ཆོས་ཡང་དག་ཡིན་པ་དང་ལས་འབྲས་སོགས་མི་བསླུ་བ་ཡིན་པ་བསྒྲུབ་པས་འཇིག་རྟེན་གྱི་ཕྱོགས་སུ་བསམ་བློ་མི་གཏོང་བའམ་ཚད་མ་དེ་འཇིག་རྟེན་གྱི་ཕྱོགས་སུ་མ་སྤྱོད་པ་རེད། དེ་བཞིན་ཆོས་ཀྱི་གྲགས་པས་ཀྱང་འཇིག་རྟེན་སྒྲུབ་ཐབས་དང་སྤྱི་ཚོགས་དར་8རྒྱས་གཏོང་ཐབས་དང་ཚེ་འདིའི་འཚོ་ཐབས་སོགས་ལ་ཚད་མ་མ་སྤྱོད་པར་ཚེ་ཕྱི་མ་ཕན་ཆད་ལ་ཐུགས་བསམ་བཞེས་པ་ཞིག་རེད། དེ་བཞིན་བོད་དུ་ཡང་ངས་སྔར་ཞུས་ལྟར་མིའི་འགྲོ་བ་ཡོད་པ་ནས་བཟུང་མིའི་རིགས་ཀྱི་ཚད་མ་ཡོད་ཅེས་བཤད་ཆོག འོན་ཀྱང་ཚད་མའི་རིག་གཞུང་བོད་དུ་སྒྱུར་བའི་དུས་ནི་ཁྲི་གཙུག་ལྡེ་བཙན་གྱི་དུས་སུ་རྒྱ་གར་མཁན་པོ་སུ་རེནྡྲ་བོ་དྷི་དང་ཛི་ན་མི་ཏྲ་དང་བོད་ཀྱི་ལོ་ཙཱ་བ་སྐ་ཅོག་ཞང་གསུམ་བཅས་གདན་འཛོམས་ཏེ་གཏན་ཚིགས་ཐིགས་པ་དང་རྒྱུད་གཞན་གྲུབ་པ་སོགས་བསྒྱུར། སྐབས་དེ་ནི་ཚད་མའི་རིག་གཞུང་བོད་དུ་ཡོད་པའི་ཐོག་མ་རེད། དེ་རྗེས་རྔོག་ལེགས་པའི་ཤེས་རབ་ཀྱིས་གསང་ཕུ་ནེའུ་ཐོག་ཏུ་འཆད་ཉན་གྱི་གྲྭ་བཙུགས་ཏེ་འཁོར་ཆིག་སྟོང་ལྔ་བརྒྱ་ཙམ་འདུས་པ་ལས་ལུང་རིགས་སྨྲ་བ་ལ་འགྲན་གྱི་ཟླ་དང་བྲལ་བའི་ཆ་པ་ཆོས་ཀྱི་སེང་གེ་སྔོན་དུས་རྒྱ་གར་དུ་མེད་པའི་ཚད་གཞུང་གསར་པ་བསྡུས་གྲྭ་དང་རྩོད་པའི་རྣམ་འགྱུར་བཅས་སྲོལ་གཏོད་ཅིང་རིགས་པའི་འགྲོས་མང་པོ་གསར་གཏོད་བྱས། ཁོང་ཡང་བསྟན་འཛིན་གྱི་སྐྱེས་བུ་ཡིན་ཙང་ཚད་མ་དེ་སྤྱི་ཚོགས་འཕེལ་རྒྱས་གཏོང་ཐབས་སུ་ཁ་མི་ཕྱོགས་ནས་འཇིག་རྟེན་ན་ཡོད་པའི་ཀ་བུམ་དང་ཁ་དོག་སོགས་ཐ་སྙད་འགའ་ལ་རྩོད་པ་བྱས་བ་ལས་མ་མཆིས། ཞུས་མ་ཐག་པའི་རིགས་པ་འདི་དག་རྩོད་པའི་རྩལ་སྦྱོང་བ་ལ་ནི་ཤིན་ཏུ་ཕན་པོ་འདུག་པ་མ་གཏོགས་ཐ་སྙད་ཀྱི་ཚིག་འཕྲུལ་ལ་དཔྱད་པ་མང་སྟབས། དོན་གྱི་གནད་གོ་བྱེད་ཞིག་ཏུ་འགྱུར་མི་འདུག་སྙམ།
དེ་ཡང་ཇི་སྐད་དུ། རྟོག་གེའི་ཚིག་ཕྲེང་ཚེར་མའི་མདུང་། ། འབུམ་གྱིས་བསྣུན་ཀྱང་མི་ཕིག་པ། ། ཆེ་རྣམས་རྨོངས་པའི་དཀའ་གནད་ལ། ། སྨྲ་བའི་ལྗགས་རིང་གློག་བཞིན་རྐྱོངས། ། ཞེས་གསུངས་པ་ལྟར་རོ། སྔོན་དུས་གྲྭ་ས་རིགས་པའི་རྒྱ་མཚོ་དབུས་ན་འཛིན་གྲྭ་འོག་མ་རྣམས་ཀྱིས་བསྡུས་གྲྭའི་རིགས་ལམ་བུམ་པའི་སྟེང་དུ་ནམ་རྒྱུན་རྩོད་པས་གནས་སྐོར་རྒན་པོ་ཞིག་བླ་གྲྭ་རྣམས་ཀྱི་རྩོད་སར་ཚུར་ཡོང་སྟེ་བར་ཕྱེ་བའི་ཚུལ་གྱིས་ཁྱེད་ཚོས་ན་ནིང་ཡང་བུམ་པར་ཐོབ་ཤོར་བྱེད་ཀྱི་འདུག་ད་ལོ་ཡང་བུམ་པས་མ་9འགྲིག་འདུག་ད་དེ་འདྲ་མ་བྱེད་དང་ངས་བུམ་པ་གཅིག་སྤྲད་ཆོག་ཅེས་ལབ་པ་་རེད། སྐད་ཆ་དེས་ང་ཚོ་ཐ་སྙད་ཚིག་ཙམ་ལ་ཞེན་ནས་ཀ་བུམ་ལ་རྩོད་པའི་རིགས་ལམ་སྦྱོང་ནས་དུས་འདའ་བཞིན་ཡོད་པ་གོ་ཐུབ། མ་ཟད་རྩོད་པའི་རྩལ་ལ་ཆེས་བྱང་བའི་ཚེ་ཡར་སྐོར་མར་སྐོར་གྱི་རིགས་ལམ་སྣ་མང་གིས་ཡོད་པ་མེད་པར་བསྒྲུབ་པ་སོགས་ཀྱི་ཁྱད་ཆོས་ཡོད། དེར་བརྟེན་ཡིན་པ་མིན་པར་བུད་ན་བསྡུས་གྲྭ་བྱང་བའི་རྟགས་དང་།
མིན་པ་ཡིན་པར་བུད་ན་བསྡུས་གྲྭ་བྱང་བའི་རྟགས་སུ་བརྩི་སྲོལ་ཡང་ཡོད་པ་བཞིན་ནོ། ཁྱད་པར་དུ་ཡིན་ལོག་མིན་ལོག་གི་རྣམ་གཞག་འདི་རྣམས་ལ་ལོ་ན་ཆུང་བའི་བྱིས་པ་ཚོས་སྦྱོང་པ་ཟབ་མོ་བྱས་ཏེ་བློ་ལ་འཇུག་རྗེས་དོན་ལ་མཁས་པའི་བཤེས་གཉེན་ཚོས་ཀྱང་རྒོལ་མི་ཐུབ་པ་ཞིག་ཡིན། ཁ་རྒྱུན་དུ་ཡང་། ཡིན་ལོག་མིན་ལོག་བུ་ཞུའི་རྟགས་གསལ་རེད། དགེ་བཤེས་རྒན་པོས་ཞབས་འདྲེན་ཞུ་ས་རེད་ཅེས་པ་དང་། ད་དུང་རིགས་ལམ་ལ་ལ་ཆེད་དུ་གཞན་ཚར་གཅོད་ཕྱིར་བཟོས་པ་ཡང་ཡོད་དེ། གསང་ཕུ་ནེའུ་ཐོག་གི་ཆོས་གྲྭར་ཇོ་མོ་མང་པོས་ས་གཟུང་བར་དོགས་ཏེ་ཆ་པ་ཆོས་སེང་གིས་རྫས་ལྡོག་གི་རྣམ་གཞག་ཁྱད་པར་བ་ཞིག་གི་རིགས་ལམ་གསར་བ་བྱས་ཏེ་ཇོ་མོ་རྣམས་རྩོད་པས་ཚར་བཅད་དེ་ཕྱིར་ཕུད་བཏང་བ་དང་། དེའི་རྫས་ལྡོག་གི་རྣམ་གཞག་ལ་ཇོ་མོ་མགོ་སྐོར་གྱི་རིགས་པ་ཟེར་སྲོལ་འདུག ང་རང་རྫོགས་ཆེན་〈ཤྲི་སིང་དུ་〉དཔེ་ཆ་སློབ་གཉེར་བྱེད་སྐབས་ལན་གཅིག་དགེ་བཤེས་བློ་བཟང་དོན་འགྲུབ་ཀྱིས་བསྡུས་གྲྭའི་རིགས་ལམ་འདི་བྱང་ཆུབ་པ་ཞིག་ཤེས་རྗེས་སྤྱི་བྱེ་བྲག་བསྲེས་ཏེ་རྩོད་ན་ཡག་པོ་ཡོད་གསུངས་པ་དང་། ཁོང་ཚོས་འབྲས་སྤུངས་སུ་གྲྭ་པ་ཞིག་ལ་རིགས་ལམ་གྱི་སྒོ་ཨ་མའི་གོས་གོན་ཡོད་པར་བསྒྲུབ་པ་དང་མ་ཟད་ཨ་མའི་ཉལ་གཟན་གོན་ཡོད་པར་བསྒྲུབས་པས་གཞན་རྣམས་ནི་མཚར་ནས་གད་མོ་ཤོར་བ་དང་གྲྭ་པ་ངུ་དགོས་པ་ཞིག་བྱུང་གསུངས།
དེ་ལྟ་བུའི་རིགས་པའི་འཕྲུལ་བཟང་པོ་དེ་ལ་ཁྱད་ཆོས་དང་ཡོན་ཏན་ཆེན་པོ་ཡོད་པ་གོ་ཐུབ། མ་ཟད་རིགས་ལམ་གྱིས་ལམ་ལ་འཇུག་བཞིན་པ་རྣམས་འདུག་པར་10 ་བསྒྲུབ་པ་དང་འདུག་པ་རྣམས་འཇུག་པར་སྒྲུབ་པ་སོགས་རིག་པའི་འཕྲུལ་བསམ་གྱིས་མི་ཁྱབ། དེར་བརྟེན་གསང་ཕུ་ནིའུ་ཐོག་གི་ལུང་ཁུག་ནས་ལྷོ་མཐའ་ཨུ་རུ་སི་བར་དུ་དར་བའི་ཟབ་གསལ་མྱུར་གསུམ་གྱི་ཤེས་རབ་སྐྱེད་བྱེད་རིགས་ལམ་བཟང་པོ་འདི་ཆེ་ས་ཞིག་སྐོར་མ་ཐུབ་ནས་ཚིག་འཕྲུལ་དང་ཀ་བུམ་ཁོ་ན་དཔྱད་ན་ཕོངས་པ་དེ་ལས་ཆེ་བ་ཅི་ཡོད། གསུམ་པ། ཚད་མའི་ནུས་པ་ལོགས་སུ་བཤད་པ། སྤྱིར་བསྡུས་གྲྭའི་ནུས་པ་ལ་བརྟེན་ནས་ཀྱང་དགེ་འདུན་པ་ཇེ་མང་སོང་ཡོད་པ་མ་ཟད་ནང་བསྟན་ལ་ཡང་དག་ཐེར་བྱས་པས་ཚད་ཐུབ་ཀྱི་གཞུང་དུ་མ་གྲུབ། དེ་ལྟར་ཚད་མའི་རིག་གཞུང་དེ་ལ་སྦྱངས་པ་བྱེད་མཁན་ཆེས་ཤིན་ཏུ་མང་སྟབས་ཀྱིས་ཆ་བ་ཆོས་ཀྱི་སེང་གེའི་ཆོས་ཁྲི་དེ་ཡང་ཇེ་མཐོར་སོང་བ་དང་ཆབས་ཅིག་ཏུ་ཚད་གཞུང་མཁྱེན་པའི་གང་ཟག་དེ་ལ་ཡང་སྤྱི་ཚོགས་ཀྱིས་ཚད་མཐོན་པོའི་གདེང་འཇོག་བྱས་པ་རེད། འཇིག་རྟེན་ལས་འདས་པའི་ནང་བསྟན་གྱི་ཚད་མ་དེ་སྟོབས་ཤུགས་ཆེ་རུ་སོང་ཚེ་འཇིག་རྟེན་གྱི་ཚད་མ་དེ་ཉམས་རྒུད་འགྲོ་བ་ནི་བཤད་མ་དགོས་པ་ལགས། བདག་ཅག་གི་སྟོན་པས་ཀྱང་། ཆོས་དང་འཇིག་རྟེན་གཉིས་ནི་མེ་ཆུ་ལྟ་བུ་ཡིན་གསུངས་པས།
ཆུ་སྟོབས་ཆེ་ན་མེ་བསད་པ་དང་མེ་སྟོབས་ཆེ་ན་ཆུ་སྐམ་པ་བཞིན་ཆོས་དང་འཇིག་རྟེན་གཉིས་ཀྱང་ངོ་། ། དེར་བརྟེན་སྤྱན་རས་གཟིགས་ཀྱི་གདུལ་ཞིང་གངས་ཅན་ཁ་བའི་ཡུལ་དུ་དམ་ཆོས་ཚད་མ་རྒྱ་ཆེ་ལ་གཏིང་ཟབ་པ་ཞིག་དར་བས་ཐར་བ་དང་ཐམས་ཅད་མཁྱེན་པའི་གོ་འཕང་ཐོབ་མཁན་ས་ཡི་རྡུལ་གྲངས་དང་མཉམ་པ་ཆེས་མང་བ་ཞིག་བྱུང་། སྤྱི་ཚོགས་དང་ཆབ་སྲིད་དཔལ་འབྱོར་དང་དམག་དོན་བཅས་ནི་གཞན་དང་སྡུར་ན་ཆེ་ཞན་པོ་ཞིག་རེད། འོན་ཀྱང་དུས་རབས་བདུན་པ་དང་བརྒྱད་པའི་བར་བོན་གྱི་བསྟན་པ་ལ་ཉམས་རྒུད་ཐེབས་པ་དང་ནང་པའི་11བསྟན་པ་དར་རྒྱས་ཆེན་པོ་མ་སོང་བར་འགོ་བཙུགས་པའི་དུས་དེར་སྲོང་བཙན་སྒམ་པོས་རྒྱ་མ་ཕྱོགས་ཀྱི་ཕོ་བྲང་མི་འགྱུར་བྱམས་པ་གླིང་ནས་རྒྱལ་ས་ལྷ་སར་སྤོས་ཏེ་ཕོ་བྲང་གསར་བཞེངས་དང་དམག་དོན་ལ་ཞིབ་འཇུག་བྱེད་པ་དང་། ཆབསྲིད་དེ་ཨང་དང་བོ་བྱས་པའི་ཚད་མ་ཞིག་དར་བ་རེད། སྐབས་དེ་དུས་བསྒྲུབ་བྱ་ཆབ་སྲིད་དང་དཔལ་འབྱོར་དམག་དོན་བཅས་ལ་སྒྲུབ་བྱེད་མངོན་རྗེས་ལུང་རིགས་ཀྱི་རྒྱུ་མཚན་མང་པོ་ཞིག་ཡོད་པ་བཤད་ཅི་དགོས། བོད་ཀྱི་སྟོབས་ཤུགས་དང་དྲག་པོ་གཡུལ་གྱི་ལས་ལ་མཆོག་ཏུ་བསྔགས་པ་ཞིག་ཡིན་ཙང་བལ་བཟའ་བག་མར་སྤྲད་པ་དང་། གོང་མ་ཐང་ཐེ་ཙུང་དང་ཡང་དམག་འཐབ་ཐེངས་མང་བྱས་མཐར་ཀོང་ཇོ་ཡང་བག་མར་བླངས་པ་རེད། ཆབ་སྲིད་ཀྱི་སྟོབས་ཤུགས་རྒྱས་ཚུལ་ཡང་། རྒྱ་ཡིག་གི་ལོ་རྒྱུས་དེབ་ཐེར་ཉེར་བཞི་མཆིས་པའི་ནང་དུ་ཐང་རྒྱལ་རབས་ཀྱི་ཐང་ཡིག་གསར་མ་ལས།
བྷོད་ཀྱི་ཤར་ཕྱོགས་སུ་ཀྲིག་དང་མའོ་ཀྲིག་སེ་ཀྲིག་བཅས་དང་འབྲེལ། ལྷོ་བལ་ཡུལ་ལ་ཐུག ནུས་ཨན་ཞི་སྡེ་བཞི། བྱང་གྲུ་གུར་སླེབས་ཏེ་རྒྱ་ཁྱོན་ལེ་དབར་ཁྲི་ལྷག་ཡོད་པས་གོང་མ་ཧན་དང་ཝེ་རྒྱལ་རབས་སུའང་འདི་ལྟ་བུའི་རྒྱལ་ཁབ་སྟོབས་པོ་ཆེ་གཞན་སུ་ལའང་བྱུང་མ་མྱོང་གསུངས། དེ་ཡང་མཐའ་བཞི་རྒྱལ་ཁབ་དབང་དུ་བསྡུས་གསུངས་པ་དང་ཀུན་ནས་མཐུན། སྤྱིར་དེ་འདྲ་སྟོབས་ཅན་དུ་གྱུར་པའི་རྒྱུ་མཚན་ཡང་ཐང་ཡིག་ལས། བྷོད་ནས་བློན་ཆེན་ཀྲུང་ཙུང་མངགས་ནས་གོང་མའི་ཕོ་བྲང་དུ་འབྱོར། ཀྲུང་ཙུང་ལོ་གཞོན་ནུ་ནས་རྒྱའི་སློབ་གྲྭར་འགྲིམས་ཤིང་ཤེས་ཡོན་རྒྱ་ཆེ། གོང་མས་མཇལ་ཁ་གནང་ནས་ཁྱེད་ཚོའི་བཙན་པོ་དང་རྗེ་སྔ་མ་རྣམས་ལས་སུ་མཛངས་ཞེས་བཀའ་དྲིས་པ་ལ། ཁོ་ན་རེ་ངེད་ཅག་གི་བཙན་པོ་ནི་དཔའ་མཛངས་མཁྱེན་དཔྱོད་ཀྱི་ཆ་ནས་རྗེ་སྔ་མ་རྣམས་ལ་མི་དོ་ཡང་།
སྲིད་ལ་དམ་ཆེ་ཞིང་བློན་རྣམས་ཀྱིས་མགོ་སྐོར་དུ་མི་བཏུབ་པའི་རྗེ་བོ་དཔེ་མི་སྲིད་པ་ཞིག་ཡིན། བྷོད་འབངས་རྣམས་ཡུལ་གྲང་སར་སྡོད་ཅིང་ཐོན་རྫས་ཀྱང་ཉུང་། མཚོ་ནག་གི་རྒྱུད་དུ་དབྱར་གཞུང་ཡང་གངས་མི་བཞུ། མི་རྣམས་དབྱར་བལ་12ཕྱིང་དང་དགུན་སློག་པ་གྱོན། རྩྭ་ཆུ་གང་བཟང་བལྟས་ནས་མཚེར་ས་འཛིན་ཅིང་སྦྲ་ནག་ཏུ་སྡོད། ནམ་ཟླ་གྲང་ཚེ་གནས་རྟེན་སྤྱིལ་བོར་བྱེད། བཀོལ་བའི་དངོས་ཟོག་ནི་ཀྲུང་གོའི་ཁྲི་ཆ་གཅིག་ལའང་མི་དོ་འོན་ཀྱང་དབུལ་ཕྱུག་ཐམས་ཅད་སེམས་མཐུན། གྲོས་མགོ་འོག་ནས་འདོན་པ། ཐམས་ཅད་བློ་དང་བསྟུན་ནས་སྤྱོད་པས་ཡུན་རིང་པོར་རྒྱལ་ཁབ་སྟོབས་ཆེ་བའི་རྒྱུ་མཚན་དེ་ཡིན་ཞུས་པ་བཞིན། དེ་དུས་ཆབ་སྲིད་སྐྱོང་བ་དེ་གལ་ཆེའི་གནད་དོན་ཞིག་བརྩིས་ཡོད་པ་གོ་ཐུབ་སྟེ་སྲིད་ལ་དམ་ཆེ་ཞིང་ཞེས་གསུངས་པ་ལས་ཆོས་ཕྱོགས་ཀྱི་སྐད་ཆ་ཚིག་ཟུར་ཙམ་ཡང་མ་འདུག
མ་ཟད་ཐུན་མོང་གི་ལོ་རྒྱུས་ལྟར་ན། སྲོང་བཙན་དེ་ཆོས་ལ་ཐོས་བསམ་སྒོམ་གསུམ་གྱིས་དུས་འདའ་མི་གདའ། ཐང་ཡིག་ལས་ཁྲི་སྲོང་བཙན་ནམ་སྤུར་རྒྱལ་ཞེས་ཀྱང་བྱ། དེ་འབངས་ལ་བྱམས་ཤིང་མཛངས་དཀྱེལ་ཆེ། རྟག་ཏུ་རྟ་ལ་བཅིབས་ནས་འབྲོང་དང་རྐྱང་རྔོན་པར་འགྲོ། ཞི་ཡུལ་ཏེ་ནུབ་ལྗོངས་ཀྱི་རྒྱལ་ཕྲན་རྣམས་འབངས་སུ་མངའ་འོ་གསུང་པས་ཀྱང་གོ་ཐུབ། ཐུན་མིན་གྱི་ལོ་རྒྱུས་ལྟར་ན་སྲོང་བཙན་སྤྱན་རས་གཟིགས་ཡིན་པ་དང་ཀོང་ཇོ་སྒྲོལ་མ་ཡིན་པ་སོགས་ཆ་ཚང་པོ་ཞིག་བཤད་རྒྱུ་ཡོད། སྤྱིར་མ་རྩ་རིང་ལུགས་ཀྱི་རྒྱལ་ཁབ་ཡིན་ནའང་འདྲ་སྤྱི་ཚོགས་རིང་ལུགས་ཀྱི་རྒྱལ་ཁབ་སོ་སོ་དང་མི་རིགས་སོ་སོས་དགག་སྒྲུབ་དང་འགལ་འབྲེལ་ཡོད་མེད་རྒྱུ་འབྲས་མཚན་མཚོན་བཅས་ཚད་མའི་ནང་དོན་སྤྱོད་བཞིན་ཡོད་པ་རེད། ཚད་མ་ཟེར་ནས་ཁ་སྣོན་བཏབ་མ་བཏབ་ཙམ་ལས་རིགས་དྲུག་སེམས་ཅན་ཀུན་གྱིས་གོང་ཞུས་ཀྱི་དགག་སྒྲུབ་དང་འགལ་འབྲེལ་སོགས་ལ་སྤྱོད་བཞིན་པ་ལགས། ཁྱད་པར་དུ་སྔོན་ཐོན་གྱི་རྒྱལ་ཁབ་བམ་མི་རིགས་ལ་དངོས་པོའི་དཔལ་འབྱོར་འཕེལ་རྒྱས་གཏོང་བ་ལ་ཐབས་དང་ཤེས་རབ་ཀྱིས་རྒྱུ་མཚན་ཡང་དག་ཅིག་འཚོལ་ནས་དེ་ལ་བརྟེན་ནས་དར་རྒྱས་སོང་ཡོད་པ་སྨོས་མེད་རེད།
དངོས་གནས་བཤད་ན་རྒྱལ་ཁབ་ལ་ལར་ཚད་མའི་རིག་གཞུང་ཕར་ཞོག་ཚད་མ་རིག་པ་དང་མཚན་ཉིད་རིག་པ་ཤེས་རྟོགས་རིག་པ་བཅས་ཀྱི་མིང་ཙམ་ཡང་མི་ཤེས་ན་ཡང་ཁོང་ཚོས་རྒྱུ་་ 13མཚན་ཡང་དག་ལ་བརྟེན་ནས་ལག་ལེན་ཐོག་ནས་ཚད་མའི་རིག་གཞུང་ཡོད་པའི་རྒྱལ་ཁབ་ལས་ཀྱང་ཚད་བརྒལ་གྱི་འབྲས་བུ་ཐོབ་ཀྱི་ཡོད་པ་རེད། དེར་བརྟེན་ཚད་མའི་རིག་གཞུང་དུ་བཀོད་པའི་ནང་དོན་དེས་ད་དུང་འདངས་ཀྱི་མེད་པའམ་ཞིབ་བཤད་བཟོ་མ་ཐུབ་པ་དང་རང་བློས་རྟོགས་མ་ཐུབ་པ་གང་མང་ཡོད་པའི་རྟགས་རེད། མ་གཞི་ཚད་མ་འདི་རིག་གནས་གང་ལ་ཡང་སྤྱོད་ཆོག་པའི་ལག་ཆ་ཞིག་རེད། ང་ཚོས་ཚད་མའི་རིགས་ལམ་བསྡུས་གྲྭ་ནི་ཁ་དོག་དཀར་དམར་དང་ཀ་བུམ་དང་རྟག་མི་རྟག་སོགས་ལ་གཙོ་བོ་སྤྱོད་པ་དང་། བློ་རིག་ནི་རྩ་ཉོན་དྲུག་དང་ཉེ་ཉོན་ཉི་ཤུ་སོགས་སེམས་བྱུང་ང་གཅིག་དང་མངོན་སུམ་སོགས་བློ་རིག་བདུན་ལ་སྤྱོད་པ་དང་། རྟགས་རིགས་ནི་འབྲས་རང་མ་དམིགས་པའི་རྟགས་གསུམ་གྱིས་རིམ་བཞིན་དུ་ལྡན་ལ་ལ་མེ་ཡོད་མེད་དང་། བྱས་མི་རྟག་དང་། ཤ་ཟ་བསྐལ་དོན་སོང་བའི་གང་ཟག་གིས་ཤ་ཟ་ཚད་མས་མ་དམིགས་པ་བཅས་སྒྲུབ་པ་ཞིག་རེད། འདི་རྣམས་གཙོ་བོ་ཡིན་གྱི་ད་དུང་ནང་དོན་གཞན་ཡོད་པ་བཤད་ཅི་དགོས། མ་ཟད་བོད་ཀྱི་ཚད་མའི་རིགས་ལམ་ལ་བྱང་ཆ་སོང་རྗེས་སྤྱི་ཚོགས་དང་དཔལ་འབྱོར་སོགས་ལ་སྤྱོད་ན་གོ་ཆོད་ངེས་རེད།
འོན་ཀྱང་ང་ཚོས་དེ་སྔོན་འདུས་བྱས་ཐམས་ཅད་མི་རྟག་པ་དང་ཟག་བཅས་ཐམས་ཅད་སྡུག་བསྔལ་བ། ཆོས་ཐམས་ཅད་སྟོང་ཞིང་བདག་མེད་པ། མྱ་ངན་ལས་འདས་པ་ཞི་བ་བཅས་རྒྱུ་མཚན་མང་པོས་བསྒྲུབས་ནས་ཆོས་པ་རབ་རྣམས་ནི་ཚེ་འདི་བློས་བཏང་ནས་བློ་ཕུགས་ཆོས་ལ་གཏོད། ཆོས་ཕུགས་སྤྲང་ལ་གཏོད། ། སྤྲང་ཕུགས་བྲག་ཕུག་སྐམ་པོ་ལ་གཏོད། ། བྲག་ཕུག་སྐམ་པོ་ཤི་བ་ལ་གཏོད་པ་རེད། ཆོས་པ་འབྲིང་རྣམས་ཀྱིས་དབེན་པར་བརྟེན་ནས་སྒོམ་ཉམས་ལེན་བྱས་ནས་འཇིག་རྟེན་གྱི་བྱ་བ་ཕལ་ཆེ་འདོར་ཞིང་རྗེས་འཇུག་གི་བུ་སློབ་སྐྱོང་བ་དང་། མཐའ་མས་ཀྱང་ཁ་འདོན་དགེ་སྦྱོར་ལ་འབད་ཞོར་དུ་ཁྱིམ་པ་ལ་རོགས་ཅི་ནུས་དང་གཤིན་དཀོར་གསོན་ཆོག་བྱས་པ་རེད། དེར་བརྟེན་བོད་དུ་སངས་རྒྱས་བསྟན་པ་དར་རྒྱས་ཕྱིན་པ་དང་། དགེ་འདུན་གྱི་སྡེ་རྒྱས་པ་སོགས་14སོ།
འཛམ་གླིང་འཁྲུག་ཆེན་གཉིས་པ་སློང་མཁན་འཇར་མན་གྱི་ཤིས་ཐེ་ལེ་ཟེར་བ་དེས་དམག་མི་རྣམས་ལ་ཚད་མས་སློབ་ཁྲིད་བྱས་པ་མ་ཡིན་ཀྱང་དགྲ་བརྒྱབ་དགོས་པའི་རྒྱུ་མཚན་དང་དགྲ་འཁྲུགས་ཀྱི་གྲུབ་འབྲས་བཅས་རྟགས་དང་གཏན་ཚིགས་སྒྲིག་ནས་བཤད་སྐབས་དམག་མི་སེམས་ཁམས་ཡང་པ་རྣམས་སྨྱོ་བའི་ལོ་རྒྱུས་བཤད་རྒྱུ་འདུག མ་ཟད་དམག་མི་དེ་རྣམས་ཀྱིས་འགྲོ་བ་མིའི་རིགས་དེ་འདྲ་མང་པོ་ཞིག་མེ་སྐྱོགས་ཀྱི་ཁ་ན་བསྐྱོན་པ་དང་དམེ་ཤི་ཁྲག་གི་འཁོར་ལོ་བསྐོར་ནས་ཤ་ཡི་རི་བོ་དང་ཁྲག་གི་རྒྱ་མཚོ་བྱས་ནས་གཞན་གྱི་ས་ལ་བཙན་འཛུལ་བྱས་ཏེ་སྙིང་རྗེ་སྤུ་ཙམ་མེད་པ་དེ་ཡང་རྩ་བ་ཤིས་ཐེ་ལེ་ཟེར་བ་དེས་གཏན་ཚིགས་དང་རྒྱུ་མཚན་མང་པོ་ཞིག་གིས་དམག་མི་རྣམས་བློ་ཁ་སྒྱུར་བ་རེད། བཞི་པ། ང་ཚོའི་བོད་ཀྱི་ཚད་མ་འདི་ཕྱི་རོལ་ཡུལ་དུ་སྤྱོད་དགོས་པའི་སྐོར། བསམ་ཤེས་ཀྱི་རྒན་པོ་དང་རྣམ་དཔྱོད་ཅན་གྱི་གཞོན་ནུ་རྣམ་པ་ང་ཚོས་བོད་ཀྱི་ཚད་མ་དེ་རིག་གཞུང་ཁོ་ན་བྱས་མ་དགོས་པ་ཚད་མ་དེ་ཕྱི་རོལ་ཡུལ་ནས་ར་འཕྲོད་པ་བྱ་རྒྱུ་གལ་ཆེ། རྗེས་མི་ལ་རས་པས། སྣང་སྲིད་དཔེ་ཆ་བལྟ་བལྟ་ནས། ཡིག་ནག་དཔེ་ཆ་བརྗེད་ནས་ཐལ་གསུངས་བ་བཞིན། ཁོང་གིས་སྣང་སྲིད་ཀྱིས་བསྡུས་པའི་ཆོས་ཐམས་ཅད་མི་རྟག་པ་དང་སྡུག་བསྔལ་བ་དང་སྟོང་ཞིང་བདག་མེད་བལྟས་ཏེ་ཤེས་ནས་ལག་ཏུ་བླང་པ་རེད། དེ་བཞིན་དུ་ང་ཚོའི་ཁ་དོག་ཡིན་ན་སེར་པོ་ཡིན་པས་མ་ཁྱབ་པ་ཤེས་པ་བཞིན་དུ་དེ་སྤྱི་ཚོགས་ལ་ཁ་སྤོ་ནས་ཞིབ་འཇུག་བྱེད་དགོས་པ་ཞིག་རེད་མ་གཏོགས་ཁ་དོག་དཀར་དམར་ལ་ཁྱབ་མ་ཁྱབ་ཀྱི་དཔྱོད་པ་མཐར་ཕྱིན་པ་ཞིག་ཤེས་རུང་འདི་འདྲ་ཡིན་ན་མི་རིགས་སྔོན་ཐོན་ཡིན་པས་ཁྱབ།
འདི་འདྲ་ཞིག་ཡིན་ན་རྗེས་ལུས་ཡིན་པས་ཁྱབ་15ཅེས་པ་ལྟ་བུའི་ཁ་ཚོད་གཅོད་མཁན་ཡང་དཀོན། མཐའ་ན་འདི་འདྲ་ཞིག་ཡིན་ན་བོད་རིགས་ཡིན་པས་ཁྱབ་ཅེས་བོད་ཀྱི་མཚན་ཉིད་འཇོག་པ་ཡང་མ་མཐོང་། དེར་བརྟེན་ང་ཚོས་བོད་ཀྱི་ཚད་མ་དེ་ཤེས་བྱ་རྒྱ་ཆེན་པོ་ཞིག་ལ་ཁ་བསྐོར་ནས་དཔྱོད་པར་ཞུགས་ན་བོད་ཀྱི་ཚད་མ་དེ་ཚེ་སྲོག་ཇེ་བརྟན་དུ་འགྲོ་རྒྱུ་རེད། བོད་ཀྱི་ཚད་མའི་འགལ་འབྲེལ་དང་སྒྲུབ་སོགས་ཀྱི་མཚན་གཞི་འཇོག་སྐབས་ཀ་བ་དང་བུམ་པ། བདག་འཛིན་དང་བདག་མེད་རྟོགས་པའི་ཤེས་རབ་སོགས་བཞག་པ་ལས་རྒྱལ་ཁབ་དང་མི་རིགས་ཀྱི་དར་རྒུད། ཆབ་སྲིད་ཀྱི་འཕེལ་འགྲིབ། ལོ་རྒྱུས་ཀྱི་འགྱུར་ལྡོག་བཅས་འཇོག་པ་མ་མཐོང་། དཔེར་ན་དམར་ཆུའི་ལུང་ཀྱོག་〈༠ལོབི〉ཅེས་པའི་གློག་བརྙན་ལས་རྒྱ་གར་ལ་དབང་སྒྱུར་ནས་བོད་དབང་སྒྱུར་རྒྱུའི་སྟ་གོན་ལ་ཡོང་བ་ཡིན་པའི་གནས་ཚུལ་ལ་ཞིབ་འཇུག་མ་བྱེད་པ་མ་ཟད་དམག་འཐབ་བྱ་ལུགས་ཀྱི་གྲོས་མོལ་དང་རྟོགས་ཞིབ་ཙམ་ཡང་བྱེད་མི་འདུག སྐབས་དེ་དག་ཏུ་རྗེས་དཔག་རིག་པས་ཁོ་ཚོ་བོད་དུ་ཡོང་བ་དེ་ལ་བཟང་པོའི་རྟགས་ཅི་འདུག་ངན་པའི་རྟགས་ཅི་འདུག་བལྟས་ནས་མི་དེ་བཟང་ངན་གང་ཡིན་དཔོག་ཐུབ་དགོས་པ་ཞིག་ཡིན་གྱི་རྟགས་རིགས་ཀྱི་རིག་གཞུང་ནི་རིག་གཞུང་རང་རེད། ཁྱད་པར་དུ་དུ་ལྡན་ལ་ལ་མེ་ཡོད་མེད་ཁོ་ན་མི་བརྟག་པར་ཇ་ཕོར་བ་གང་བླུད་ན་ཡང་རྒྱུ་མཚན་གང་ཡིན་དཔྱད་ནས་བཟང་ངན་དཔོག་དགོས་པ་ཞིག་གོ
གཞན་ཡང་ལྷག་བསམ་དུང་ལྟར་དཀར་ཞིང་ལུས་ངག་ཡིད་གསུམ་གངས་ལྗོངས་ལ་འབུལ་བའི་མ་ཧཱ་པཎྜི་ ཏ་མཁས་དབང་དགེ་འདུན་ཆོས་འཕེལ་བཙོན་དུ་བཅུག་པའི་བཀའ་བློན་དེ་རྣམས་ཀྱིས་རྟགས་རིགས་ལ་དཔྱད་པ་ཟབ་མོ་གནང་ཡོད་མེད་ང་ཚོས་བལྟས་ན་གོ དངོས་གནས་བཤད་ན་ང་ཚོས་བཀའ་བློན་དེ་རྣམས་ལ་ཁོང་ཁྲོ་ལངས་རུང་གི་མ་རེད། གང་རེད་ཟེར་ན་རང་ལས་གཅེས་པ་ཞིག་སུ་ཡོད། རང་ལ་གནོད་པ་བསྐྱེལ་འདོད་ཡོད་མཁན་ཡང་གང་ན་ཡོད། ཁོ་རང་ཚོས་དབུ་རུལ་བ་ཤངས་ཀྱིས་མ་ཚོར་ནས་རང་མགོ་རང་རྡུང་བྱས་པ་རེད། དེ་འདྲ་བྱས་ནས་བོད་ཀྱི་སྤྱི་ཚོགས་དེ་ཆུ་16བཞིན་ཐུར་དུ་གཞོལ་པ་ཞིག་གོ། ལྔ་པ། ནང་དོན་རིག་པ་ནི་ཚད་མ་རིག་པ་ཡིན་ཞིང་དེའི་གཏན་ཆིགས་རྣམས་ཡང་དག་ཡིན་ཆུལ་བཤད་པ། སྤྱིར་ཚད་མ་དེ་ཆོས་འཇིག་རྟེན་གཉིས་དང་ཁ་བྲལ་ནས་ཡན་ག་ཁེར་རྐྱང་དུ་གནས་པ་ཞིག་མིན། ཆོས་དང་འཇིག་རྟེན་གྱི་དངོས་པོ་མེད་ན་ཚད་མ་གང་ལ་བརྟེན།
དེར་བརྟེན་ང་ཚོས་ཚད་མ་ནི་ཆོས་ཀྱི་སྟེང་དུ་སྤྱོད་སྒོ་གཏུག་པ་ལས་འཇིག་རྟེན་ན་སྤྱོད་པ་ཆེས་ཉུང་། དེ་འདྲ་ཡིན་ཙང་བོད་ཀྱི་སྤྱི་ཚོགས་ནི་ཆོས་ཀྱིས་གྲུབ་པའི་འཇིག་རྟེན་ཞིག་རེད། བོད་མིའི་སེམས་ཀྱི་བདེ་སྐྱིད་ནི་སྟོབས་འབྱོར་ཕུན་སུམ་ཚོགས་པའི་མི་རིགས་ལས་ཀྱང་བརྒྱ་འགྱུར་གྱིས་ཆེ། ཆགས་སྡང་གི་ཟིང་འཁྲུག་དང་བྲེལ་ཟིང་གི་འདུ་འགོད་མེད་པར་སོས་དལ་ལ་བག་ཕེབས་པ་ཞིག་ཀྱང་རེད། ཏ་ཟིག་པ་རྣམས་ཀྱིས་བྲིས་པའི་བོད་ཀྱི་ལོ་རྒྱུས་ལས། ཡུལ་གྱི་ངོ་མཚར་གཅིག་ནི། མི་སུ་ཡིན་ཡང་དེར་སླེབས་ན། རྒྱུ་མཚན་མེད་པར་སེམས་དགའ་ཡལ་ལེ་བ་དང་། གདོང་འཛུམ་མོལ་ལེ་ཞིག་འོང་སོགས་བྲིས། དེར་བརྟེན་བོད་དེ་རང་བཞིན་གྱིས་རྒྱུད་འཇམ་པ་གཤིས་བཟང་བ་ལྷོད་ཆགས་པ་ཞིག་ཡིན་པ་གོ་ཐུབ།
མ་གཞི་ལྷ་དང་མི་ཡི་འགྲོ་བ་སོགས་སྲོག་ཆགས་གྲོག་འབུ་ཚུན་ཆད་ཀྱིས་འཚོལ་རྒྱུ་ནི་བདེ་བ་རེད། བདེ་བ་བྱུང་ན་དེས་འགྲིག་གི་རེད། མ་ཟད་དཔལ་འབྱོར་དང་ཚན་རིག་གི་རྗེས་སུ་ལུས་པ་དེ་ཡང་ལྟ་ལུགས་གཅིག་བྱས་ན་ཡོན་ཏན་དུ་མཐོང་། ཚན་རིག་དང་དཔལ་འབྱོར། ཆབ་སྲིད་དང་དམག་དོན་བཅས་དར་རྒྱས་བྱུང་ན་འཛམ་གླིང་ཞི་བདེ་ཕར་ཞོག་སྣོད་བཅུད་ཀྱི་འཇིག་རྟེན་གཉིས་པོ་ཡང་མེ་ཡི་ཕུང་པོ་ཞིག་ཏུ་འགྱུར་ངེས། དེ་བཞིན་དཔེར་ན་རྟ་དང་17རླངས་འཁོར་གཉིས་སྡུར་ན་མྱུར་མགྱོགས་ཀྱི་ཤུགས་དང་ནུས་སྟོབས་རླངས་འཁོར་ཆེ་རུང་རྐང་བཞིའི་རྟ་ཡོད་དོ་ཅོག་གིས་ལོ་བརྒྱ་ལ་མི་ལ་གནོད་པའི་ཆག་གྲུམ་བཏང་བ་ལས་ཀྱང་གྲོང་ཁྱེར་གཅིག་གི་རླངས་འཁོར་གྱིས་ཉིན་ཞག་གཅིག་ལ་མིར་ཆག་གྲུམ་གཏང་མང་བ་ཞིག་རེད། འཛམ་གླིང་ན་དངོས་པོ་ཡག་ཤོས་གནམ་གྲུ་དང་མཚོ་གྲུ་སོགས་ཀྱི་ཉེན་ཁ་དང་ཆག་སྒོ་ཆེ་ཚུལ་རྣམས་ཉིན་རེ་བཞིན་གསར་འགྱུར་ལས་གོ གྲུ་ཆེན་རེ་རེ་ལ་ཡང་མི་ག་ཚད་ཅིག་གིས་ཞབས་ཕྱི་ཞུ་དགོས་པ་དང་སེམས་འཚེ་ཅི་ཙམ་ཆེ་དེ་ཡང་ཤེས། མཁོ་དགུ་མཐའ་དག་འཛོམས་པའི་འབྱོར་ལྡན་གྱི་དཔོན་པོ་ལས་ཀྱང་ཟ་འཐུང་གང་ལ་ཡང་དཀའ་ངལ་ཡོད་པའི་སློང་མོ་ཞིག་གི་སེམས་ཀྱི་བདེ་བ་མང་། རི་མགོར་གཅེར་རྒྱུག་བྱེད་པའི་མི་ལ་དང་། །
རྫོགས་ལྡན་དཔལ་ལ་རོལ་བའི་སྲོང་བཙན་གཉིས། ། གནོད་འཚེ་སུ་ཆེ་འཇིགས་དངངས་སུ་ཞིག་ཆེ། ། མངོན་སུམ་ཚད་མའི་སྲང་ལ་གཞལ་ན་གོ ། རི་མགོར་གཅེར་ཉལ་བྱེད་པའི་མི་ལ་དང་། ། དར་གྱི་སྦུབ་ན་གཟིམས་པའི་གོང་མ་གཉིས། ། གནོད་འཚེ་སུ་ཆེ་འཇིགས་དངངས་སུ་ཞིག་ཆེ། ། མངོན་སུམ་ཚད་མའི་སྲང་ལ་གཞལ་ན་གོ ། མཁོ་དགུ་ཚང་བའི་འབྱོར་ལྡན་པ་ཞིག་ཡིན་ཕྱིན་ཆད་རེ་དོགས་གཉིས་ཀྱིས་མི་ཚེ་བཏང་བ་རེད། ཁྱདརྟེཔར་དུ་རྫ་དཔལ་སྤྲུལ་རིན་པོ་ཆེས། རྒྱ་ཁབ་ཅིག་བོར་ན་སྡུག་བསྔལ་དེ་ཙམ་དང་།
ལུག་ཅིག་བོར་ན་དེ་ཙམ་གྱི་སྡུག་བསྔལ་བཅས་རིན་གོང་ཆེ་ཆུང་བཞིན་སྡུག་བསྔལ་མྱོང་དགོས་གསུངས་པ་འདི་དོན་དང་མཐུན་པ་དང་རྒྱུ་མཚན་དང་ལྡན་པ་ཞིག་གོ འཇིག་རྟེན་གྱི་དཔེར། སོ་མེད་ན་སྲིན་འབུ་མེད། ། མིག་མེད་ན་ལིང་ཐོག་མེད་ཟེར་བ་བཞིན། འཁོར་བའི་ཆོས་དང་བྲལ་ན་དེའི་སྡུག་བསྔལ་མེད་པ་ཡང་ཆོས་ཉིད་རེད་སོགས་མང་པོའི་སྒྲུབ་པའི་དམ་ཆོས་ཚད་མ་ནི་མཚན་ཉིད་རིག་པའི་གཏམ་ཡང་དག་གོ་དེར་བརྟེན་མཚན་ཉིད་ལྡན་པའི་དམ་ཆོས་ཚད་མ་དེ་རྒྱ་གར་དང་རྒྱ་ནག བོད་དང་སོག་པོ། ཁ་ཆེ་དང་ཨུ་རྒྱན་ཡུལ་དང་ཨ་མེ་རི་ཁ་དང་འཇར་མན། ཧྥ་རེན་སི་དང་དབྱིན་ཇི། སིང་ག་ལ་དང་ཐེ་གོ་18སོགས་མདོར་ན་འཛམ་གླིང་ན་མ་ཁྱབ་པ་མེད་པ་དང་རང་སྟོབས་ཀྱིས་ཤུགས་རྐྱེན་ཟབ་མོ་འཇོག་ཐུབ་པའི་སྟོབས་ལྡན་གྱི་རིག་པ་ཞིག་ཏུ་གྱུར། གོང་ཞུས་ཀྱི་རྒྱུ་མཚན་དེ་དག་ལ་བརྟེན་ནས་འཁོར་བའམ་འཇིག་རྟེན་གྱི་སྡུག་བསྔལ་རྣམས་ཤེས་ཐུབ་པས།
དམྱལ་བ་ཡི་དྭགས་ཀྱི་སྡུག་བསྔལ་དང་ལྷ་དང་ལྷ་མིན་གྱི་སྡུག་བསྔལ་རྣམས་མ་ཤེས་པ་དང་མ་བཤད་ན་ཡང་ཆོག་པ་འདུག དམ་པའི་ཆོས་ཀྱི་རྒྱུ་མཚན་ནི་སྲ་བརྟན་རྡོ་རྗེ་ལྟ་བུ་དང་སྙན་ཞིང་ཡིད་དབང་འཕྲོག་པ་ཞིག་ཡིན་ཙང་རྒྱལ་པོ་ཁྲི་རལ་པ་ཅན་གྱི་སྲིད་དབང་བཟུང་སྐབས་གྲྭ་པ་རེ་རེ་ལ་འབངས་མི་བདུན་རེ་སྤྲད་པ་དང་། གྲྭ་པ་ལ་མིག་ངན་བལྟས་ན་མིག་འདོན་པ་དང་། མཛུབ་བརྡ་བྱས་ན་མཛུབ་མོ་གཅོད་པ། ཁ་ངན་བཤད་ན་མཆུ་ཏོ་བྲེགས་པ། ལྷ་ཁང་དང་གྲྭ་པའི་རྒྱུ་ནོར་བརྐུས་ན་དེའི་ལྡབ་བརྒྱད་བཅུ་ཚབ་འཇལ་དུ་བཅུག་པ་སོགས་ཀྱིས་དམ་ཆོས་ཀྱི་དྲིན་ལས་དགེ་འདུན་པ་ལ་ཡང་དད་གུས་དང་བརྩི་མཐོང་དེ་འདྲ་བྱས་པ་རེད། དེ་བཞིན་རྗེ་མི་ལ་རས་པ་ཞེས་བྱ་བ་འཚོ་བ་བྱ་འཚོལ་བྱིའུ་འཚོལ་ལ་བརྟེན་ཞིང་སྟོབས་འབྱོར་མངའ་ཐང་ཕར་ཞོག་ཟས་གོས་ཀྱི་ཆ་རྐྱེན་ཀྱང་མེད་པས་ལུས་ལ་བལྟས་ན་ཡི་དྭགས་དང་འདྲ་བ་ཟས་ལ་བལྟས་ན་ཁྱི་ཕག་དང་འདྲ་བ་ཞེས་གསུངས་པས་དངོས་ནས་བཤད་ན། མི་ལ་རས་པ་ཐབས་རྡུག་ནས་འཚོ་བ་མ་འགྲིག་པ་མ་ཡིན་ན་ཡང་ཆོས་ཀྱི་རྒྱུ་མཚན་དེས་སེམས་ཚིམ་ནས་ཚེ་འདི་བློས་གཏོང་བ་ཡིན། དམ་ཆོས་ཀྱི་བདུད་རྩི་ཉམས་སུ་མྱོང་སྟོབས་ཀྱིས་སྟོབས་འབྱོར་གང་ཡང་མི་དགོས་པ་ཞིག་ཆགས་པ་རེད་མ་གཏོགས་བྱིས་པ་རྩེད་མོ་ལ་གཡེང་བ་བཞིན་དུ་རྫ་ཆུ་སིལ་མ་དང་ནགས་ཀྱི་ཚལ་དང་མེ་ཏོག་སིལ་མ་བཀྲ་བ་དང་བྱ་རིགས་སྣ་ཚོགས་ཀྱི་སྐད་བཅས་ལ་ཆགས་ནས་རིའི་ཕུག་ན་བཞུགས་ཏེ་ཟས་གོས་སོགས་བློས་བཏང་བ་ཞིག་ཡིན་རྒྱུ་མ་རེད། ཁོང་གི་གདུལ་བྱའི་སློབ་བུ་ཉི་མ་ལྟ་བུའི་མཉམ་མེད་དྭགས་པོའི་རིན་པོ་ཆེ་དང་ཟླ་བ་ལྟ་བུའི་གུང་ཐང་གི་རས་ཆུང་རྡོ་རྗེ་གྲགས་པ།
རྒྱུ་སྐར་ལྟ་བུའི་ངན་རྫོང་སྟོན་པ་བྱང་ཆུབ་རྒྱལ་པོ། རྒྱལ་ཁྲོམ་སྨད་ཀྱི་རས་པ་ཞི་བ་འོད། སེ་བན་རས་པ་19སོགས་ཐུགས་ཀྱི་སྲས་བརྒྱད་དང་། གཤེན་སྒོམ་རས་པ་སོགས་ཉེ་བའི་སྲས་བཅུ་གསུམ་དང་། ས་ལམ་མཐར་ཕྱིན་པའི་རྣལ་འབྱོར་ཕོ་མོ་ཉེར་ལྔ། གནས་ལུགས་རང་ཞལ་མཐོང་བའི་རྟོགས་ལྡན་ཕྱིར་མི་ལྡོག་པ་བརྒྱ། ལམ་ལ་དྲོད་ཐོབ་པའི་སྐྱེས་ཆེན་བརྒྱ་རྩ་བརྒྱད། ཆོས་འབྲེལ་ཐོབ་མཁན་གྲངས་མེད་བཅས་མདོར་ན་རྗེས་འཇུག་འཁོར་སློབ་མང་པོ་ཞིག་སྐྱོང་ཚེ་རྫ་རི་དང་གངས་རི། བྱ་དང་བྱེའུ་ཆུ་དང་མེ་ཏོག་ཁ་བ་དང་སྦྲང་ཆར་བཅས་མགུར་སྙན་པོར་དྲངས་ཏེ་མགོ་སྐོར་གྱི་སྒོ་ནས་སློབ་མ་དེ་ཙམ་མང་བོ་ཞིག་སྐྱོང་ཐུབ་ཀྱི་མ་རེད། དེར་བརྟེན་མི་ལ་རས་པའི་མགུར་གླུའི་ནང་དོན་ནི་རྒྱུ་མཚན་ནམ་ཚད་མའི་གཏན་ཚིག་ལས་གྲུབ་པས་འཁོར་སློབ་མང་པོ་སྒོང་ཐུབ་པ་ཡིན་གྱི་རྗེ་མི་ལ་རས་པ་ལ་དགོན་ཆུང་ཞིག་གི་འཚོ་བའི་ཆ་རྐྱེན་ཀྱང་མེད་དོ།
དེ་ལྟ་བུའི་སྟོབས་འབྱོར་མངའ་ཐང་དང་རྒྱབ་བརྟེན་དཔུང་རོགས་མེད་པ། གཟུགས་ཀྱི་ལང་ཚོ་ཞན་པ་ཞིག་གིས་སློབ་མ་མང་པོ་དེ་འདྲ་སྐྱོང་བྱེད་ཀྱི་གསུངས་དེ་དོན་གྱི་མཚན་ཉིད་རིག་པ་དང་རྩོད་སྒྲུབ་རིག་པ་ཡིན་ནོ། ། དྲུག་པ། ཆོས་ལས་ཀྱང་འཇིག་རྟེན་སྒྲུབ་མཁན་མང་ཚུལ་བཤད་པ། ་ གོང་ཞུས་ཀྱི་ཚན་རིག་དཔལ་འབྱོར་འཕེལ་རྒྱས་སོང་བའི་མཐའ་འབྲས་ནི་འཇིགས་སུ་རུང་བ་དང་ཉེན་ཁ་ཆེ་བ་ཞིག་ཡིན་ན་ཡང་གང་ལྟར་སྤྱི་ཚོགས་འཕེལ་རྒྱས་གཏོང་ཕྱོགས་སུ་བློ་འཁོར་ཞིང་དེ་ལ་འདུན་པ་ཆེ་བའི་མི་གྲངས་ནི་ཉིན་རེ་བཞིན་ཇེ་མང་དུ་འགྲོ་བཞིན་ཡོད་པ་རེད། མ་ཟད་ངས་གོང་ཞུས་བཞིན་གནམ་གྲུ་དང་མཚོ་གྲུ་དང་སྒ་སྒྲིལ་སོགས་ཀྱི་ཉེན་ཁ་དེ་ཙམ་ཆེ་རུང་དེ་ལ་ལོངས་སྤྱོད་སྙིང་འདོད་པ་ལས་སྡུར་ན་རྟ་གླང་ལ་སྤྱོད་འདོད་མཁན་མེད། 20དཔེར་ན། དར་རྩེ་མདོ་ནས་གསེར་རྟར་འགྲོ་སྐབས་རྟ་དང་སྒ་སྒྲིལ་གཉིས་ལས་གང་གི་ཐོག་ཏུ་འགྲོ་འདོད་ཆེ། དེ་བཞིན་སྒ་སྒྲིལ་དང་གནམ་གྲུ་གཉིས་གང་གདམ་སོགས་མངོན་སུམ་གྱིས་གྲུབ། གནའ་རབས་ཀྱི་ལུགས་སྲོལ་ལ་ལྷ་ལུགས་སུ་འཛིན་ཞིང་སྔོན་སྲོལ་ལ་སྲོག་ལྟར་གཅེས་པའི་གང་ཟག་དག་གིས་ཀྱང་སྒྲ་སྡུད་དང་བརྙན་འཕྲིན་དང་གློག་སྒྲོན་སོགས་ལ་དགའ་བོ་གནང་བཞིན་པ་ལགས།
ཁྱད་པར་དུ་ཏིང་ཞོའི་ཕིང་གིས་བཅོས་བསྒྱུར་སྒོ་འབྱེད་ཀྱི་ལུགས་སྲོལ་གསར་གཏོད་དང་དཔལ་འབྱོར་རྩ་བ་བཟུང་དགོས་པའི་རྒྱུ་མཚན་མང་བོ་བཤད་པས་འགྲོ་མང་དག་གིས་མཐོང་ཐོས་སྔར་ལས་ཀྱང་རྒྱ་ཆེ་ཞིང་གྲངས་མང་བས་བློ་ལ་ཡང་བཅོས་སྒྱུར་སྒོ་འབྱེད་བྱས་ཡོད། དེང་སང་དགོན་པ་རྣམས་སུ་གནའ་རབས་ཀྱི་ཀོ་ལྷམ་གྱོན་མཁན་ཆེས་ཉུང་། ང་ཚོས་ཁོ་ཚོ་ལ་གནའ་རབས་ཀྱི་ཀོ་ལྷམ་གྱོན་དགོས་པའི་རྒྱུ་མཚན་ག་ཚད་བཤད་ན་ཡང་ཁོ་ཚོས་ཁས་ལེན་གྱི་མ་རེད། ཁོ་རང་ལ་དེང་རབས་ཀྱི་ལྷམ་དེ་སྟབས་བདེ་ལ་ཡིད་འོང་གི་དངོས་པོ་ཞིག་ཏུ་མངོན་སུམ་ཚད་གྲུབ་ཡིན་པས་སོ། དེར་བརྟེན་ཚན་རིག་དཔལ་འབྱོརེ་ལ་ལོངས་སྤྱོད་པར་འདོད་ན་དེའི་རྒྱུ་ལ་འབད་དགོས་པ་ཡང་ཆོས་ཉིད་རེད། ཉེ་བའི་ལོ་ཤས་ནང་བོད་ཀྱི་ས་ཁུལ་དུ་སྒེར་འཛུགས་སློབ་གྲྭ་མང་ཙམ་ཞིག་མཆིས། དཀར་མཛེས་དར་རྒྱས་དགོན་གྱི་མཆོག་སྤྲུལ་རྒྱལ་བསྟན་བློ་བཟང་བྱམས་པས་སློབ་གྲྭ་ཞིག་བཙུགས་པ་དང་། སྦྱང་བྱ་རྒྱ་བོད་དབྱིན་གསུམ་གྱི་སྐད་ཡིག་དང་ཤིང་བཟོ་དང་། ལྷ་བཟོ་དྲུབ་བཟོ་བཅས་ཡིན་པ་རེད། དེ་བཞིན་མཆོག་སྤྲུལ་ལམ་གྲགས་ཀྱིས་ཀྱང་ཐུགས་རྗེས་གཟིགས་པ་དུས་ལས་མི་འདའ་བའི་ཚུལ་གྱིས་བུད་མེད་ཀྱི་སློབ་གྲྭ་ཞིག་བཙུགས་ཡོད།
ད་དུང་ཨ་དཀོན་སྤྲུལ་སྐུས་བཙུགས་པའི་སློབ་གྲྭ་ནི་ཆེས་མང་བ་དང་། གཞན་ཡང་ཚོང་དཔོན་དག་གིས་བཙུགས་པའི་སློབ་གྲྭ་ཡང་ཡོད། དཀར་མཛེས་མཆོག་སྤྲུལ་སྐྱབས་མགོན་གྱིས་ཀྱང་དཀར་མཛེས་ཡུལ་དགོན་རྣམས་སུ་ཆུ་ཁྲིད་རྒྱུ་དང་ཟམ་པ་འཛུགས་རྒྱུ། སྨན་ཁང་བཙུགས་པ་བཅས་ཀྱི་ཕྱག་ལས་གནང་། དེ་ལྟར་འགྲོ་རྩོ 21མང་དག་ལ་བརྩེ་བས་རྗེས་སྐྱོང་གནང་བའི་མཆོག་སྤྲུལ་རྣམ་པ་དང་ལྷག་བསམ་རབ་དཀར་གྱི་གངས་ལ་འགྲན་པའི་ཚོང་དཔོན་དག་གིས་མཐོང་ཆོས་སུ་བོད་མི་རིགས་ལ་ཕན་པའི་སྦྲང་ཆར་ཞིག་སྩོལ་བཞིན་ཡོད་པ་རེད། དེ་འདྲ་བྱས་ནས་ཤེས་ལྡན་མི་སྣ་མང་ཙམ་ཞིག་བསྐྱར་གསོ་བྱས་ན་ང་ཚོ་ཡང་གཞན་དག་མི་རིགས་ཀྱི་རྗེས་སུ་ལུས་མི་དགོས་པ་ཞིག་ཡོང་སྲིད། ཁྱད་པར་དུ་དུས་དང་མཐུན་པའི་ལམ་ལ་འཇུག་མཁན་ཡང་མང་ལ་འཇུག་དགོས་པ་ཞིག་ཀྱང་རེད། མཁས་དབང་དོན་གྲུབ་རྒྱལ་གྱིས། མཚར་སྡུག་འོད་སྟོང་འབར་བའི་སྔོན་ཆད་ཀྱིས་ད་ལྟའི་ཚབ་བྱེད་མི་རུང་། ། བ་ཚྭའི་དྲི་དང་འགྲོགས་པའི་ཁ་སང་གིས་དེ་རིང་གི་སྐོམ་པ་ག་ལ་སེལ། །
རྙེད་པར་དཀའ་བའི་ལོ་རྒྱུས་ཀྱི་བེམ་པོ་ལ་དུས་དང་མཐུན་པའི་སྲོག་གི་དབང་བོ་མ་ཞུགས་ན་ཡར་རྒྱས་ཀྱི་འཕར་རྩ་ལྡིང་མི་སྲིད་ལ་མདུན་བསྐྱོད་ཀྱི་གོམ་པ་ནི་དེ་བས་ཀྱང་ངོ་། ཞེས་གསུངས་པས་ང་ཚོ་ཡང་ཡར་རྒྱས་ཀྱི་འཕར་རྩ་ལྡིང་འདོད་ལ། ། མདུན་སྐྱོད་ཀྱི་གོམ་པ་སྤོ་སྙམ་ན་དེ་ཡི་སྔོན་འགྲོ་ལ་དུས་དང་མཐུན་པའི་སྲོག་གི་དབང་པོ་མ་ཞུགས་ན་བཤད་པ་མང་ཡང་འཇའ་ཚོན་དང་མཚུངས་ཀྱི་ཡོད། སྐད་ཆ་འདི་ནི་འཇིག་རྟེན་སྲིད་ལུགས་དང་ཆེས་མཐུན་པའི་གཏན་ཚིགས་ཡང་དག་ཅིག་ཡིན་ན་ཡང་མང་ཆེ་བ་ཞིག་མདུན་དུ་བསྐྱོད་པའི་གང་ཟག་འགའ་ཞིག་ཕྱིར་ལྡོག་སྟེ་འགྲོ་བའམ་འགྲོ་འདོད་ཡོད་པ་རེད། མི་རིགས་དར་རྒྱས་དང་མི་རིགས་སྟོབས་ལྡན་ཞིག་ཏུ་བསྒྱུར་བ་ལ་རྒྱུ་རྐྱེན་གང་འདྲ་ཞིག་དགོས་མཁྱེན་ལྡན་རྣམ་པས་ཐུགས་བསམ་བཞེས་རོགས། མ་གཞི་སངས་རྒྱས་ཀྱི་བདེ་བ་དང་འཇིག་རྟེན་དར་རྒྱས་ཀྱི་བདེ་བ་གཉིས་སྡུར་ན་སངས་རྒྱས་ཀྱི་གོ་འཕང་ཐོབ་ན་ཤིན་ཏུ་དགའ་འོས་པ་ཞིག་ཡིན་ན་ཡང་། སངས་རྒྱས་སྒྲུབ་མཁན་ནི་འཇིག་རྟེན་སྒྲུབ་མཁན་ལས་ཀྱང་ཉུང་། འཇིག་རྟེན་དར་རྒྱས་གཏོང་བ་ནི་མ་རུང་བ་དང་ཉེན་ཁ་ཆེ་བ་ཞིག་ལགས་ཀྱང་། སངས་རྒྱས་སྒྲུབ་མཁན་ལས་ཀྱང་མང་། དེར་བརྟེན་ང་ཚོས་བསྒྲུབ་རུང་རྒྱུ་དེ་མ་སྒྲུབ་ནས་སྒྲུབ་མི་རུང་པ་དེ་གང་ལྟར་སྒྲུབ་བཞིན་པྲ་ཡིན་22ཙང་སྤུས་དག་པོ་ཞིག་བསྒྲུབ་ཐུབ་ན་དགའ་སྙམ།
དམ་པ་གོང་མའི་རྗེས་སུ་འབྲངས་ཏེ་རི་ཡི་བུ་བྱས། ན་བུན་གོས་གྱོན། ལྟོ་གོས་གཏམ་གསུམ་གྱོང་ལ་བསྐུར་ཏེ་དབེན་པའི་གནས་སུ་བསྒྲུབ་པ་ཉམས་ལེན་གྱིས་དུས་འདའ་བའི་གང་ཟག་ནི་དེང་སང་མ་མཐོང་། མཁས་བཙུན་བཟང་གསུམ་གྱི་མིང་ཁུར་ནས་འཇིག་རྟེན་ཚེ་འདིའི་འཚོ་ཐབས་ལ་སྤྱོད་ན་ནི་གང་ལྟར་སྡིག་པའི་ལས་སམ་མི་དགེ་བ་ཡིན་པ་དང་། དེ་མིན་ཆགས་སྡང་ཆེན་པོ་མེད་པའི་སྒོ་ནས་དགེ་ལ་བརྩོན་ན་དེ་ཡང་དགེ་སྦྱོང་པ་ཞིག་ཡིན་ན་ཡང་དེ་འདྲ་བ་ཡང་དཀོན། གནས་ཚུལ་འདི་རྣམས་ལ་བལྟས་ཚེ་འཇིག་རྟེན་གྱི་ཕྱོགས་སུ་འཇུག་མཁན་ཆེས་མང་བོ་ཞིག་མཐོང་། དེར་བརྟེན་འཇིག་རྟེན་ཀུན་རྫོབ་བདེན་པ་དེ་ལ་རྒྱུ་མཚན་སྟོབས་ལྡན་ཞིག་ཡོད་པ་གདོན་མི་ཟ། བདག་ཅག་གི་སྟོན་པས་ཀྱང་། འཇིག་རྟེན་པས་ང་དང་རྩོད་ཀྱི་ངས་འཇིག་རྟེན་པ་དང་མི་རྩོད། འཇིག་རྟེན་ན་གང་ཡོད་པ་དེ་ངས་ཀྱང་ཡོད་པར་ཁས་ལེན།
འཇིག་རྟེན་ན་གང་མེད་པ་དེ། ངས་ཀྱང་མེད་པར་ཁས་ལེན་གསུངས་པས་ཀྱང་འཇིག་རྟེན་ཀུན་རྫོབ་དེ་སྟོབས་ཆེ་བ་གོདེར་བརྟེན་ཆུ་ཕྲན་ཐམས་ཅད་རྒྱ་མཚོ་ལ་འཇུག་པ་བཞིན་མི་རིགས་ཀུན་པོ་ཡང་འཇིག་རྟེན་དར་རྒྱས་ཕྱོགས་སུ་འགྲོ་བཞིན་པ་དང་གསར་སྐྲུན་གྱི་དངོས་པོར་ཞེན་ནས་འབད་ཀྱི་ཡོད། དཔེར་ན་མར་གྱི་སྒྲོན་མེ་ལས་ཀྱང་གློག་སྒྲོན་ལ་དགའ་བ་དང་། ལྕགས་ཐབ་ལས་ཀྱང་གློག་ཐབ་ལ་དགའ་བ་སོགས་སོ། ། བདུན་པ། ཚད་མ་རིག་པ་དང་གཏན་ཆིགས་རིག་པའི་དོན་བཤད་པ། ཚད་མ་རིག་པ་དང་གཏན་ཚིགས་རིག་པ་གཉིས་ཀྱི་བཟླས་ཕྱེ་བའི་ཚད་མ་རིག་པ་བཤད་པ་ལ་ཐོག་མར་ཚད་མའི་རྣམ་གཞག་བཤད་པར་བྱ་སྟེ། དེ་ཡང་23མདོ་སྡེ་རིགས་པའི་རྗེས་འབྲངས་ཀྱི་ལུགས་ལྟར་ན། གསར་དུ་མི་སླུ་བའི་རིག་པ་ཚད་མའི་མཚན་ཉིད་དུ་འཇོག་པ་དང་། ཡུལ་གསར་རྟོགས་ཀྱི་བློ་དེ་གསར་དུ་རྟོགས་པ་ཡང་ཡིན་མི་སླུ་བ་ཡང་ཡིན་ནོ།
གལ་ཏེ་གསར་རྟོགས་མིན་ན་ཡུལ་གཅིག་དེ་ཡང་ཡང་མཐོང་ཞིང་ཡུལ་གཅིག་དེ་ཡང་ཡང་ཤེས་ན་ཤེས་པ་དེ་ཡང་དག་ཏུ་མི་འགྱུར། བུམ་པ་སྐད་ཅིག་བརྒྱར་མཐོང་བའི་ཚེ་སྐད་ཅིག་དང་པོའི་མི་བསླུ་བའི་ཤེས་པ་ཚད་མར་འཇོག སྐད་ཅིག་གཉིས་པ་ནས་མཐོང་ཚུལ་སྔར་མ་ལས་གཞན་མཐོང་དུ་མེད་པས་འདྲ་མཐོང་གི་བློ་ཡིན་ཙང་ཚད་མར་མི་འཇོགབུམ་པ་སྐད་ཅིག་གིས་མི་རྟག་ཅིང་འགྱུར་ནས་འགྲོ་བ་ལ་མཐོང་ཚུལ་སྐད་ཅིག་སྐད་ཅིག་གིས་འགྱུར་བ་མཐོང་ཞིང་ཚད་མས་ངེས་པ་འདྲེན་མི་ཐུབ་པས་ཚད་མར་མི་འཇོག་པ་ཡིན། ས་སྐྱ་པཎྜི་ཏས། མངོན་སུམ་རྟོག་བྲལ་མ་འཁྲུལ་བ་ཉིད་ཀྱིས་ཚད་མ་གྲུབ་པ་ཡིན་གསུངས་པས། ཁོང་གིས་མངོན་སུམ་རྟོག་བྲལ་མ་འཁྲུལ་བའི་རྟོག་མེད་ཀྱི་ཡུལ་རང་མཚན་པ་རྣམས་སྐད་ཅིག་སྐད་ཅིག་གིས་འགྱུར་བའི་ཚེ་དེ་འཛིན་གྱི་མངོན་སུམ་ཤེས་པས་ཀྱང་སྐད་ཅིག་སྐད་ཅིག་གིས་འགྱུར་བ་མཐོང་བས་ཚད་མར་བཞེད། འོན་ཀྱང་སྐད་ཅིག་སྐད་ཅིག་གིས་འགྱུར་བ་རྟོགས་མེད་ཀྱི་ཤེས་པས་མཐོང་རུང་མཐོང་ཚུལ་ལ་གཅིག་ལས་གཞན་དུ་འགྱུར་བ་ཡང་མ་སྣང་ལ། འགྱུར་བ་མཐོང་བའི་ཚད་མས་ངེས་པ་ཡང་འདྲེན་མི་ཐུབ་པ་ཞིག་རེད། དཔེར་ན་ང་རང་སྤྱི་ལོ1985ལོར་ཚད་མ་ལ་མཁས་པའི་དབང་བོ་ཡེ་ཤེས་དར་རྒྱས་མཇལ་བ་དང་དེང་གི་བར་ལྷན་འགྲོགས་བྱས་པ་རེད། དངོས་གནས་བཤད་ན་1985ལོའི་དགེ་རྒན་ཡེ་ཤེས་དར་རྒྱས་དང་གོ་བདུན་ལོའི་དགེ་རྒན་ཡེ་ཤེས་དར་རྒྱས་གཉིས་གང་ན་འདྲ།
སྐད་ཅིག་སྐད་ཅིག་གིས་འགྱུར་ནས་འགྲོ་བཞིན་ཡོད་རུང་ངས་མཐོང་ཚུལ་ལ་གཅིག་ལྟར་སྣང་བ་ཞིག་འདུག ལོ་དེ་འདྲ་མང་པོར་མི་སྡོད་འགྱུར་བའི་རང་བཞིན་ཅན་གྱི་དགེ་རྒན་ཡེ་ཤེས་དར་རྒྱས་ལ་གཅིག་ལས་འགྱུར་བ་སྣང་མ་ཐུབ་ན། དུས་ཐུང་ངུ་སྐད་ཅིག་བརྒྱའི་འགྱུར་བ་མཐོང་རུང་མཐོང་ཚུལ་ལ་གཅིག་ལས་མི་འདྲ་བའི་24ངེས་པ་འདྲེན་ཐུབ་ཀྱི་མ་རེད། མ་གཞི་ཚད་མའི་ཡུན་གྱི་ཚོད་ནི་ཚད་མའི་བྱེད་པ་ཉམས་མ་ཉམས་ལ་བྱེད་དགོས་པ་ཞིག་ཡིན། བྱེ་བྲག་སྨྲ་བས་དབང་པོ་གཟུགས་ཅན་པ་ཚད་མར་འདོད་པ་དང་། སེམས་ཙམ་པས་བག་ཆགས་བརྟན་བྱུང་རིག་པ་ཞེས་སྦྱར། དབུ་མ་བས་ཚད་མ་ཡིན་ན་གསར་རྟོགས་ཡིན་མི་དགོས་པ་མི་བསླུ་བ་ཞིག་ཡིན་ན་ཆོག་པ་བཅས་སོ། དེར་བརྟེན་གང་ལྟར་བཤད་ཀྱང་ཚད་མ་ནི་གཙོ་བོ་ཤེས་པ་རབ་དང་ཕུལ་བྱུང་ཞིག་ལ་འཇོག་དེ་ལ་དབྱེ་ན་མངོན་སུམ་ཚད་མ་དང་རྗེས་དཔག་ཚད་མ་གཉིས་ཡོད། ཡུལ་མངོན་གྱུར་ལ་མངོན་སུམ་ཚད་མ་དང་། ཡུལ་ལྐོག་གྱུར་ལ་རྗེས་དཔག་ཚད་མ་དགོས་པ་ཞིག་རེད།
སྤྱིར་རྗེས་དཔག་ཚད་མ་སྐྱེས་པར་བྱེད་པ་ལ་མངོན་སུམ་ཚད་མ་སྔོན་དུ་འགྲོ་དགོས་ཏེ། ཆོས་ཀྱི་གྲགས་པས། རྗེས་དཔག་མངོན་སུམ་རྩ་བ་ཅན་གསུངས་པ་དང་། དེ་ཡང་ཡིན་ཏེ་དུ་ལྡན་ལ་ཡི་སྟེང་དུ་མེ་ཡོད་པ་རྗེས་སུ་དཔོག་པར་སྔོན་ལ་དུ་བ་མངོན་སུམ་གྱིས་མཐོང་དགོས། དེ་བཞིན་ཇི་སྐད་དུ། གཙོ་བོའི་དོན་ལ་མི་བསླུ་ཕྱིར། གཞན་ལའང་རྗེས་སུ་དཔག་པ་ཡིན་ཞེས་བདག་ཅག་གི་སྟོན་པས་ཀྱང་གཙོ་བོ་ཆོས་ཀྱི་གནས་ལུགས་བདེན་མེད་བསྟན་པ་ལ་མི་བསླུ་བ་མངོན་སུམ་ཚད་མས་གྲུབ་པ་ཡིན་པས་དེ་ལས་གཞན་ཚེ་སྔ་ཕྱི་དང་རྒྱུ་འབྲས་ཀྱི་རྣམ་གཞག་བསྟན་པ་རྣམས་མི་བསླུ་པ་ཡིན་པར་དཔོག་པའོ། ད་ལྟ་ང་ཚོས་ཁས་ལེན་རྒྱུའི་ཡུལ་ལྷ་གཞི་བདག་གི་ལྷ་འདི་རྣམས་ཀྱང་གང་ཟག་འགའ་ལ་མཐོང་བ་མངོན་སུམ་ཤེས་པ་ཡོད་དགོས་ཀྱི་རྒྱུ་མཚན་མེད་པར་ལྷ་གང་ན་འཇོག ལྷ་ཡོད་པའི་རྒྱུ་མཚན་མངོན་སུམ་གྱིས་མ་གྲུབ་ཀྱང་། མ་མཐའ་ཡང་བྱ་བ་ཀུན་ལམ་དུ་འགྲོ་བ་དང་ན་ཚ་ལས་སྐྱོབ་པའི་རྟགས་གང་རུང་ཞིག་མངོན་སུམ་གྱིས་གྲུབ་ནས་དེ་ལ་བརྟེན་ནས་ལྷ་ཡོད་པ་དང་ལྷས་མགོན་སྐྱབས་མཛད་པ་དེ་རྗེས་སུ་དཔོག་དགོས།
དེར་བརྟེན་མངོན་སུམ་ལ་མ་བརྟེན་ནས་རྗེས་དཔག་གང་ནས་སྐྱེས། ང་ཚོའི་མི་རིགས་འདི་ཡང་ཡར་ངོའི་ཟླ་བ་བཞིན་དར་རྒྱས་འགྲོ་འམ་མར་ངོ་བཞིན་ཉམས་རྒུད་དུ་འགྲོ་མིན་ནི་མངོན་སུམ་གྱི་རྟགས་ལ་25བརྟེན་ནས་རྗེས་སུ་དཔོག་དགོས་པ་ཞིག་རེད། ད་ལྟ་གལ་སྲིད་ས་ཁུལ་ཕྱོགས་འཐེན་དང་གྲུབ་མཐའི་ཆགས་སྡང་གི་གཏམ་བཤད་གོས་གྱོན་ཟས་ཟ་བ་དང་།

མ་ཟད་རྩྭ་ས་རྩོད་གླེང་གི་རལ་གྲིའི་སོ་ཁར་གཞོན་ནུ་མང་པོས་སྦར་འཐམ་བྱས་ཏེ་ལང་ཚོ་རྒྱས་ཤིང་འཚར་ལོངས་འབྱུང་བཞིན་པའི་གཟུགས་ཐང་པོ་ཆ་ཚང་བ་དེ་དུམ་བུར་བགོས་པའམ་རྨས་རྟགས་སུ་བསྐུར་བ་རྣམས་དཔའ་བོ་དམར་ཡག་སྟག་གི་གྲལ་དུ་འཇོག་ཏེ། རང་རིགས་ཤི་རྨས་བཏང་བ་ནི་ཡོན་ཏན་དུ་བརྩིས། ཆུ་མིག་ཕོར་ཁ་ཙམ་དང་རྩྭ་ས་ལག་མཐིལ་ཙམ་གྱི་སྟེང་དུ་ཤ་ཡི་རི་བོ་ཁྲག་གི་རྒྱ་མཚོ་འཁྱིལ་དུ་བཅུག་སྟེ་བྱིས་པ་རྣམས་ཕ་མེད་ཀྱི་དྭ་ཕྲུག་དང་ཚེ་གྲོགས་རྣམས་ཁྱོ་ཕོ་མེད་པའི་ཡུག་སར་ལུས་ཏེ་ཁྱེད་རང་ཚོ་འགྲོ་བའི་ཤུལ་དུ་མ་བུ་ཚོས་མ་ཎིའི་གླུ་དབྱངས་བླང་བཞིན་སྟོང་སང་ངེ་ཁུ་སིམ་མེའི་ནང་དུ་དམར་ཆུང་སྙིང་ནི་སྡུག་གི་རྒྱ་མཚོ་རུ་ལྟུང་། གཟུགས་ཀྱི་སྟོབས་ཤོར། བཞིན་གྱི་མདངས་ཉམས། སྐྱོ་གདུང་གི་མཆི་མས་མིག་མཐར་བསྐོར་ཏེ་མདུན་ལམ་རླབས་ཆེན་ལ་བསམ་བློ་གཏོང་རྒྱུ་ཕར་ཞོག རང་གི་ཟས་གོས་ཀྱང་འགྲིག་དཀའ་བའི་གནས་སུ་གྱུར། ཁྱེད་རང་གི་སྲོག་མེ་ལྕེ་དམར་མོ་རླུང་ལ་བསྐུར་གནས་དེ་ན་དར་ལྕེ་མེད་པའི་ཇོ་དར་ཞིག་ལྷུབ་ལྷུབ་ཏུ་གཡོ་བ་ལས། གཟི་བརྗིད་ཅན་གྱི་དངོས་པོ་མ་མཐོང་པ་མ་ཟད། ཁྱེད་ཀྱིས་མི་རབས་ནས་མི་རབས་ལ་འཇོག་རྒྱུ་ནི་མི་བདེ་བའི་གཞི་མ་ཆེན་མོ་དེ་རེད། ད་དུང་ཆོས་ཁྲི་མཐོན་པོའི་སྟེང་ནས་སྙན་པོའི་ཚིག་གི་རང་རིགས་དུམ་བུར་གཏོང་པའི་ལུང་རིགས་མང་པོ་སྤྱོད་པའི་གནས་ཚུལ་དེ་དག་མངོན་སུམ་དུ་གྲུབ་ན་ནི།
ང་ཚོའི་མི་རིགས་འདི་ཉམས་རྒུད་དུ་འགྲོ་བ་རྗེས་སུ་དཔོག་ཐུབ་བོ། དེ་བཞིན་ཇི་སྐད་དུ། སྔོན་མ་གང་བྱས་ད་ལྟའི་ལུས་ལ་ལྟོས། ཕྱི་མ་གར་སྐྱེས་ད་ལྟའི་ལས་ལ་ལྟོས་ཞེས་གསུངས་པ་ད་ལྟའི་ལུས་རྟེན་བཟང་ངན་མངོན་སུམ་གྱི་གྲུབ་པའི་རྟགས་ལས་སྔོན་མ་རྒྱུ་དགེ་མི་དགེ་གང་བྱས་རྗེས་སུ་དཔོག་ཐུབ། ད་ལྟའི་ལས་བསགས་ཚུལ་མངོན་སུམ་དུ་མཐོང་བ་ལས་ཕྱི་མ་གང་དུ་སྐྱེ་རྗེས་སུ་དཔོག་ཐུབ་པས། མངོན་ཤེས་ཅན་ལ་ལུང་བསྟན་ཞུ་དགོས་26རྒྱུ་མི་འདུག་པ་མ་ཟད་མངོན་ཤེས་ཅན་གྱིས་ཀྱང་མཁྱེན་པ་གསུང་སྐབས་ཐོག་མ་ཕྱི་མའི་ཡུལ་དུ་སོང་ཟིན་པའི་མི་དེའི་མིང་དང་ནམ་འཆི་སོགས་ཞུས་ཏེ་མིང་ —དང་དུས་ཚོད་རྣམས་ངེས་པའི་རྗེས་སུ་དེའི་ལེགས་ཉེས་བཟང་ངན་ཀུན་གསུངས་པ་རེད་འདུག མ་གཞི་མངོན་ཤེས་ཀྱིས་འདི་ཕྱི་ཀུན་མཁྱེན་པའི་བླ་མ་བཟང་པོ་དག་གིས་བརྡ་སྤྲོད་ཀྱི་གཞུང་ལུགས་ཙམ་མ་མཁྱེན་པ་ཡང་འདུག་འདི་ནི་གནམ་གྲུ་གཏོང་ཤེས་རུང་མཚོ་གྲུ་གཏོང་མི་ཤེས་པ་དང་འདྲ་བ་ཧ་ཅང་ཡ་མཚན་པ་ཞིག་རེད། གཞན་ཡང་འབུ་ཕྱེ་མ་ལེབ་མངོན་སུམ་དུ་མཐོང་བས་དེ་ལ་བརྟེན་ནས་གནམ་གྲུ་བཟོ་ཤེས་པ་དང་། ལྕང་ལོ་ཆུའི་སྟེང་དུ་གཡོ་བ་ལས་མཚོ་གྲུ་བཟོ་ཤེས་པ་བྱུང་ཞེས་པ་འདི་དག་གིས་ཀྱང་རྗེས་དཔག་གི་རྩ་བ་མངོན་སུམ་ཡིན་པ་གོ་ཐུབ། དེ་ལྟ་བུའི་མངོན་རྗེས་ཚད་མས་འགལ་འབྲེལ་དང་དགག་སྒྲུབ།
རྒྱུ་འབྲས་དང་མཚན་མཚོན། ཡིན་ལོག་མིན་ལོག་དང་ཡོད་རྟོགས་མེད་རྟོགས་བཅས་ཚད་མའི་རིག་གཞུང་གི་ནང་དོན་མཐའ་དག་ཐག་གཅོད་པ་མ་ཟད། ཤེས་བྱའི་ཆོས་ཐམས་ཅད་མངོན་རྗེས་ཚད་མས་ཐག་གཅོད་པ་རེད། དེར་བརྟེན་བློ་རྟགས་བསྡུས་གསུམ་དང་མར་ལེ་རིང་ལུགས་ཀྱི་མཚན་ཉིད་རིག་པ་དང་ནུབ་ཕྱོགས་ཀྱི་ཤེས་རྟོགས་རིག་པ་བཅས་དེ་དག་ཀུན་ཀྱང་མངོན་རྗེས་ཚད་མའི་ར་བ་ལས་མ་འདས་པས་དེ་ཀུན་ལ་ཚད་མ་རིག་པ་ཟེར་ཆོགགཉིས་པ་གཏན་ཚིགས་རིག་པ་བཤད་པ་ལ་ཐོག་མར་གཏན་ཚིགས་ཀྱི་རྣམ་གཞག་བཤད་པ་ལ། གཏན་ཚིགས་དང་རྟགས་དང་རྒྱུ་མཚན་རྣམས་དོན་གཅིག་ཡིན། ལྡོག་ཆ་ནས་བཤད་ན། གཏན་ཚིགས་ནི་འདི་ཡིན་ཞེས་གཏན་འཁེལ་བྱེད་པའི་ཚིག་གམ་གཏན་འབེབ་བྱེད་པའི་ཚིག་ལ་གོ གལ་ཏེ་ཡོད་པར་སྒྲུབ་ལ་ཚུལ་གསུམ་ཚང་བའི་གཏན་ཚིགས་ཡིན་ན། རྩོད་གཞི་ཆོས་ཅན་གྱི་སྟེང་དུ་བསྒྲུབ་བྱའི་ཆོས་འདི་ཡོད་ཅེས་གཏན་འབེབ་བྱེད་པའི་ཚིག་ལ་གཏན་ཚིག་ཟེར། དེ་བཞིན་ཡིན་པ་སྒྲུབ་ལ་ཚུལ་གསུམ་ཚང་བའི་གཏན་ཚིག་ལ་ཡང་རིགས་སྦྲེལ།
རྟགས་ཞེས་པ་དེ་རྩོད་གཞི་ཆོས་ཅན་འདི་བསྒྲུབ་བྱའི་ཆོས་འདི་ཡིན་ཞེས་27ཁས་བླངས་ནས། ཡིན་པའི་རྟགས་འདི་རེད་ཅེས་པ་ལྟ་བུ་དང་། རྩོད་གཞི་ཆོས་ཅན་གྱི་སྟེང་དུ་བསྒྲུབ་བྱའི་ཆོས་འདི་ཡོད་དེ། ཡོད་པའི་རྟགས་འདི་རེད་ཅེས་པ་ལྟ་བུ་རེད། དེ་ཡང་གོ་བདེ་བ་ཞིག་བཤད་ན། མི་འདི་ནི་འབྲོག་པ་ཡིན་ཏེ། ཡིན་པའི་རྟགས་ཤ་མར་ཟ་བཞིན་འདུག་ཅེས་པ་ལྟ་བུ་དང་། རྒྱུ་མཚན་ཞེས་པ་དེ་ཡོངས་སུ་གྲགས་པས་བཤད་པའི་དགོས་པ་མ་མཐོང་། དེ་ལྟར་ན་ཚད་མ་དང་གཏན་ཚིགས་གཉིས་ཀྱི་ལྡོག་ཆ་ནས་གོ་བ་ཆེས་ཐ་དད་པ་ཞིག་ལེན་རྒྱུ་འདུག་ཀྱང་། སྤྱིར་ཚད་མ་ཡིན་ན་གཏན་ཚིགས་ཡིན་པས་ཁྱབ་པ་ཡོད་དེ།
རྗེས་དཔག་གི་གཏན་ཚིགས་ཀྱིས་དཔྱད་མི་དགོས་པའི་ཆོས་ཉིད་དེ་ཡང་གཏན་ཚིགས་ཤིག་རེད། དེར་བརྟེན་རྟགས་རིགས་ཀྱི་གཞུང་རྣམས་ལས། བདག་མེད་ཡིན་ན་སྤྱིར་རྟགས་སུ་བཀོད་པ་དང་བྱེ་བྲག་ཏུ་སྒྲ་མི་རྟག་པར་སྒྲུབ་པའི་རྟགས་སུ་བཀོད་པ་ཡིན་པས་ཁྱབ་ཅེས་བཤད་པའི་གནད་ཀྱང་འདི་ལ་ཐུགབདག་མེད་ཡོད་དོ་ཅོག་རྟགས་སུ་བཀོད་པ་ཡིན་ཏེ། སེམས་ཅན་རྣམས་ཀྱི་ལུས་ཀྱི་ལས་དང་ངག་གི་ལས། ཡིད་ཀྱི་ལས་བཅས་གང་ཞིག་ཡིན་རུང་རྟགས་སམ་རྒྱུ་མཚན་མེད་པ་ཞིག་རྩ་བ་ནས་མེད། གཏན་ཚིགས་རིག་པ་རྣམས་ནི་ཚད་མའི་གཞུང་ལས་འདས་མི་ཐུབ་པ་ཀུན་གྱིས་ཤེས། འོ་ན་བཟོ་གསོ་སྒྲ་ཚད་དང་། ནང་རིག་སོགས་བོད་ཀྱི་རིག་གནས་དང་རྫས་འགྱུར་དངོས་ལུགས་མཐའ་དག་གཏན་ཚིགས་རིག་པ་དང་ཚད་མ་རིག་པ་ཡིན་ན་ཚད་མ་རིག་པ་དང་གཏན་ཚིགས་རིག་པ་སོགས་ལོགས་སུ་དབྱེ་བའི་དགོས་པ་མི་འདུག་སྙམ་ན། དངོས་གནས་བཤད་ན་སྙན་ངག་བཟོ་གསོ་སྒྲ་ཚད་དང་། རྫས་འགྱུར་དངོས་ལུགས་སེམས་ཁམས་བཅས་ཚད་མ་རིག་པའམ་གཏན་ཚིགས་རིག་པ་བཅས་དར་རྒྱས་སོང་བ་ཞིག་རེད།
ང་ཚོས་ཚད་མའི་རིག་གཞུང་དུ་ལྷན་ཅིག་མི་གནས་འགལ་གྱི་རྣམ་གཞག་འཆད་སྐབས། བེམ་པོར་གྱུར་བའི་ལྷན་ཅིག་མི་གནས་འགལ་ལ་སྣང་མུན་གཉིས་འཇོག་པ་དང་། སྲོག་ཆགས་སུ་གྱུར་བའི་ལྷན་ཅིག་མི་གནས་འགལ་ལ་བྱ་རོག་དང་འུག་པ་འཇོག་པ་དང་། ཤེས་པར་གྱུར་པའི་ལྷན་ཅིག་མི་28གནས་འགལ་ལ་བདག་མེད་རྟོགས་པའི་ཤེས་རབ་དང་བདག་ཏུ་འཛིན་པ་བཅས་དཔྱད་པ་ཞིབ་མོས་མཚན་ཉིད་མ་ནོར་བ་འཇོག་ཐུབ་པ་བཞིན། རྫས་འགྱུར་རིག་པ་ལ་དཔེ་མཚོན་ན་རྫས་རིགས་མི་འདྲ་བ་མང་བོ་ཞིབ་འཇུག་བྱས་ཏེ་རྒྱུ་མཚན་ཡང་དག་ལ་བརྟེན་ནས་རྫས་སྦྱོར་གྱི་འགྱུར་བ་རྣམས་ཤེས་ཀྱི་ཡོད། གྲངས་རིག་པ་ལ་བཤད་ན་བརྒྱ་ལས་ལྔ་བཅུ་འཕྲི་ན་ལྔ་བཅུ་ལུས་པ་དང་། བརྒྱ་ལ་བརྒྱད་ཀྱིས་བསྒྱུར་ན་བརྒྱད་བརྒྱ་རུ་འགྱུར་བ་སོགས་རྒྱུ་མཚན་ནམ་གཏན་ཚིགས་ཀྱི་གཞུང་ལས་མ་འདས། དེ་ལྟར་བོད་ཀྱི་ཚད་མ་རིག་པས་འགལ་འབྲེལ་ལ་དཔྱད་པ་ཟབ་མོ་གནང་བ་བཞིན། མཁས་པ་ལ་ལས་རྫས་འགྱུར་དང་དངོས་ལུགས་ལ་དཔྱད་པ་མཐར་ཕྱིན་པ་ཞིག་གནང་ཡོད། དེར་བརྟེན་མཁས་པའི་གྲགས་པ་བླ་ན་འབར་ཞིང་ཤེས་ཡོན་ཅན་ཕུལ་བྱུང་གི་གྲལ་དུ་འཇོག་ཅིང་རྒྱ་བོད་མཁས་པ་ཀུན་གྱིས་གོང་དུ་བཀུར་རུང་ཁོང་གིས་ཀྱང་ད་དུང་མ་མཁྱེན་པའི་ཤེས་བྱ་མང་པོ་ཡོད་པ་བཤད་ཅི་དགོས།
གསུམ་པ་འཕྲོས་དོན་དུ་མཚན་ཉིད་རིག་པ་བཤད་པ་ལ། ཐོག་མར་མཚན་ཉིད་དེ་ཇི་ལྟར་འཇོག་ཤེས་དགོས་པས་མཚན་ཉིད་བཤད་པ་ལ། དེ་ཡང་ཇི་སྐད་དུ། མཚན་ཉིད་གོ་བྱེད་དོན་གྱི་ཆོས། མཚོན་བྱ་གོ་བྱ་བློ་ཡི་ཆོས། ། མཚན་གཞི་གཞི་ལྡོག་རྟེན་གྱི་ཆོས་ཞེས་མཚན་ཉིད་ནི་མཚོན་བྱ་མཚོན་བྱེད་ཀྱི་དོན་གྱི་ཆོས་ཡིན་པས། དཔེར་ན་མེའི་མཚན་ཉིད་ལ་ཚ་ཞིང་བསྲེག་པ་འཇོག་པ་དང་། ཆུའི་མཚན་ཉིད་ལ་བརླན་ཞིང་གཤེར་བ་འཇོག་པ་བཞིན་ནོ། དེ་བཞིན་དུ་འདི་འདྲ་ཞིག་ལ་བདེན་པ་ཟེར། འདི་འདྲ་ཞིག་ལ་རྫུན་པ་ཟེར།
སྤྱི་ཚོགས་རིང་ལུགས་ནི་འདི་འདྲ་ཞིག་ཡིན། མ་རྩ་རིང་ལུགས་ནི་འདི་འདྲ་རེད་ཅེས་བཤད་པ་ཀུན་མཚན་ཉིད་བཤད་པ་རེད། སི་ཁྲོན་ཞིང་ཆེན་བོད་ཡིག་སློབ་གྲྭ་ནི་མི་རིགས་ཀྱི་རིག་གནས་ཉམས་པ་སླར་གསོ་དང་མི་ཉམས་གོང་འཕེལ་གཏོང་ཕྱིར་སྤྱི་ལོ1981ལོར་རྫོགས་ཆེན་དུ་བཙུགས། སྤྱི་ལོ1983དང་1985དང་ 1994ལོ་བཅས་ལ་རིམ་བཞིན་དུ་བར་སྨད་དང་། རྟའུ་དང་། དར་མདོ་བཅས་ལ་སྤོས། སྦྱང་བྱ་བོད་ཀྱི་རིག་གནས་བཅུ་དང་29དེའི་སྟེང་དུ་ཆབ་སྲིད་དང་རྒྱ་ཡིག་ཡིག་སྒྱུར་བཅས་ཡིན་པ་རེད་ཅེས་བཤད་པ་དེ་ཡང་བོད་ཡིག་སློབ་གྲྭའི་མཚན་ཉིད་བཤད་པ་རེད། མཁས་པ་ལ་ལས་མཚན་ཉིད་རྒྱས་པ་བཤད་པ་དང་། མཁས་པ་ལ་ལས་བསྡུས་ཏེ་བཤད་པ་རེད། གང་ལྟར་མཚོན་བྱ་གོ་བྱར་འཇོག་ཅིང་མཚན་ཉིད་གོ་བྱེད་དུ་འཇོག་པས་མཚན་ཉིད་རྒྱས་བསྡུས་གང་བཤད་རུང་མཚོན་བྱ་དེ་གསལ་པོ་མཚོན་ཐུབ་དགོས་པ་རེད།
མཚན་ཉིད་དེས་མཚོན་བྱ་དེ་གསལ་པོ་ག་ཚད་མཚོན་ཐུབ་ན་མཚན་ཉིད་ཀྱི་རིན་ཐང་དེ་ཙམ་གྱིས་ཆེ་རུ་འགྲོ་བ་ནི་སྨོས་མ་དགོས་པ་ཞིག་རེད། འོན་ཀྱང་འཛམ་གླིང་ན་བོད་ཀྱི་མཚན་ཉིད་རིག་པ་ལས་གཞན་པའི་མཚན་ཉིད་རིག་པ་མཐའ་དག་ལ་མཚན་ཉིད་དང་མཚོན་བྱ་གཉིས་བར་ཁྱབ་པ་སྒོ་བརྒྱད་ངེས་ཀྱི་མི་འདུགབོད་ཀྱི་མཚན་ཉིད་རིག་པའི་བསྡུས་གཞུང་རྣམས་སུ་ཡང་མཚན་མཚོན་ཁྱབ་པ་སྒོ་བརྒྱད་ངེས་པ་ཤིན་ཏུ་དཀོན། སྤྱིར་ཕར་ཕྱིན་དང་མངོན་པ། དབུ་མ་དང་འདུལ་བ། ཚད་གཞུང་བཅས་བཀའ་པོད་ལྔ་པོའི་ནང་དོན་འཆད་སྐབས་སྒྲོས་གཙང་ལ་ཚིག་ཉུང་བ་དོན་འདུས་པའི་མཚན་ཉིད་ཀྱིས་མཚོན་བྱ་མཚོན་པར་བྱེད་དགོས་པ་ཞིག་ཡིན། རྒྱ་གར་གྱི་མཁས་པ་དང་བོད་ཀྱི་ས་དགེ་བཀའ་རྙིང་གི་མཁས་པ་སོ་སོས་གཞུང་སོ་སོས་མཚོན་བྱ་རྣམས་ལ་མཚན་ཉིད་འཇོག་ཚུལ་མི་འདྲ་བས་རྩོད་པ་མང་བ་དང་གྲུབ་མཐའ་མི་འདྲ་བ་བྱུང་བ་རེད། ས་པཎ་ཀུན་དགའ་རྒྱལ་མཚན་གྱིས། དེང་སང་མཚོན་བྱ་རེའི་མཚན་ཉིད་རེ་རེ་དེ་དབུགས་སྣ་གཅིག་གིས་འདོན་མི་ཚར་བའི་ཚིག་ཚོགས་མང་རུང་མཚོན་བྱ་མཚོན་ཐུབ་པའི་ཕན་པ་སྤུ་ཙམ་མེད་པ་འདུག་ཅེས་མ་རངས་པའི་ཚིག་གཅིག་གསུངས། དེ་ལྟར་ན་ཚིག་ཉུང་དོན་འདུས་ཤིག་གིས་མཚོན་བྱ་མཚོན་ཐུབ་པ་བྱུང་ན་མཚན་ཉིད་དེ་ནི་ཕུལ་བྱུང་ཞིག་ཏུ་འཇོག སྤྱིར་ནང་པའི་གྲུབ་མཐའ་འཛིན་པ་རྣམས་ཀྱིས་ཀྱང་གཞི་ལམ་འབྲས་གསུམ་གྱི་རྣམ་གཞག་འཇོག་བྱེད་ཀྱི་མཚན་ཉིད་མི་འདྲ་བས་རྒྱ་བོད་ཀུན་ཏུ་གྲུབ་མཐའ་མི་འདྲ་བ་བྱུང་།
དཔེར་ན་དོན་དམ་བདེན་པ་དང་ཀུན་རྫོབ་བདེན་པ་གཉིས་ཀྱི་མཚན་ཉིད་ལ་ཡང་མི་འདྲ་བ་མང་30བས་དེས་ཤུགས་རྐྱེན་གྱིས་ཀྱང་བསམ་བློ་ཐ་དད་པ་འགྱུར་ཡོད། བྱེ་བྲག་སྨྲ་བས་ཀུན་རྫོབ་བདེན་པའི་མཚན་ཉིད་ལ། བཅོམ་པའམ་བློས་ཆ་ཤས་བསལ་བ་ན་རང་འཛིན་གྱི་བློ་འདོར་རུང་བའི་ཆོས་སུ་དམིགས་པ་དེ་འཇོག མདོར་ན་རགས་པ་འཛིན་པའི་བློ་དེ་ཀུན་རྫོབ་ཏུ་འཇོག་སྟེ། རགས་པ་མཐོང་སྣང་ལ་གྲུབ་ཀྱང་གནས་ཚུལ་ལ་རྡུལ་ཕྲན་ཆ་མེད་ཀྱི་ཚོགས་པ་ཞིག་ཏུ་འདོད། དོན་དམ་བདེན་པའི་མཚན་ཉིད་ལ། བཅོམ་པའམ་བློས་ཆ་ཤས་སོ་སོར་བསལ་བ་ན་རང་འཛིན་གྱི་བློ་འདོར་དུ་མི་རུང་བའི་ཆོས་སུ་དམིགས་པ་དེ་འཇོག ཕྲ་བ་རྡུལ་ཕྲན་ཆ་མེད་བར་དུ་བཅོམ་ནས་དེའི་ཕན་ལ་བཅོམ་དུ་མེད་པས་དེ་འཛིན་གྱི་བློ་འདོར་དུ་མི་རུང་བས་དེ་ནི་དོན་དམ་བདེན་པའམ་གནས་ལུགས་སུ་འདོད། དེ་ཡང་ཇི་སྐད་དུ། གང་ལ་བཅོམ་དང་བློ་ཡིས་གཞན།
བསལ་ན་དེ་བློ་མི་འཇུག་པ། ། བུམ་ཆུ་བཞིན་དུ་ཀུན་རྫོབ་ཏུ། ། ཡོད་དེ་དོན་དམ་ཡོད་གཞན་ནོ་ཞེས་གསུངས་པ་དང་། གཉིས་པ་མདོ་སྡེ་བ་ལ་ལུང་གི་རྗེས་འབྲངས་དང་རིགས་པའི་རྗེས་འབྲངས་གཉིས་ཡོད་པ་ལས། ལུང་གི་རྗེས་འབྲངས་ནི་བྱེ་བྲག་སྨྲ་བ་དང་འདྲ། རིགས་པའི་རྗེས་འབྲངས་ཀྱི་མདོ་སྡེ་བས་དོན་དམ་བདེན་པའི་མཚན་ཉིད་ནི། སྒྲ་དང་རྟོག་པས་བཏགས་པ་ལ་མ་ལྟོས་པར་རང་གི་སྡོད་ལུགས་ཀྱི་ངོས་ནས་རྡིགས་པས་དཔྱད་བཟོད་དུ་གྲུབ་པའི་ཆོས་དེ་འཇོག ཀུན་རྫོབ་བདེན་པའི་མཚན་ཉིད་ནི། རྟོག་པས་བཏགས་པ་ཙམ་དུ་གྲུབ་པའི་ཆོས་དེ་འཇོག སེམས་ཙམ་པས་ཀུན་རྫོབ་བདེན་པའི་མཚན་ཉིད་ནི།
ཐ་སྙད་དཔྱོད་བྱེད་ཀྱི་རིགས་ཤེས་ཀྱི་ཚད་མས་རྙེད་པའི་དོན་དེ་འཇོག དོན་དམ་བདེན་པའི་མཚན་ཉིད་ནི། དོན་དམ་དཔྱོད་བྱེད་ཀྱི་རིགས་ཤེས་ཀྱི་ཚད་མས་རྙེད་པའི་དོན་དེ་འཇོག དབུ་མ་པའི་བདེན་གཉིས་ཀྱི་མཚན་ཉིད་ལ། གངས་ཅན་གྱི་མཁས་པ་ཐམས་ཅད་དབུ་མ་པ་ཡིན་པས་བདེན་གཉིས་ཀྱི་མཚན་ཉིད་འཇོག་ཚུལ་ལ་ཁྱད་པར་ཡོད་ཙང་རྩོད་པ་ཡང་བྱུང་མྱོང་བས་དེའི་མཚན་ཉིད་སྐབས་འདིར་མི་འཇོག རྒྱ་གར་དུ་བྱེ་བྲག་སྨྲ་བའི་སློབ་དཔོན་ཡིན་ནའང་འདྲ་དེའི་རྗེས་31འབྲངས་ཡིན་ནའང་འདྲ་དེ་ཀུན་གྱིས་རང་གི་གྲུབ་མཐའ་དེ་རྨད་བྱུང་དུ་འཛིན་པ་ལས་ངན་པ་བརྩི་མཁན་མེད། དེ་བཞིན་དུ་གྲུབ་མཐའ་འཛིན་པ་གཞན་དག་ཀྱང་འདྲ། བོད་ཐེག་ཆེན་གྱི་ཞིང་ཁམས་ཡིན་ཙང་གྲུབ་མཐའ་གོང་མ་ལས་ཀྱང་གོང་མ་དབུ་མ་ཐལ་འགྱུར་བའི་ལུགས་འཛིན་པ་ལས་མ་མཆིས། དེར་བརྟེན་རྒྱ་གར་ནི་བོད་དང་མི་འདྲ་བས་གྲུབ་མཐའ་སོ་སོའི་ལུགས་སྲོལ་འཛིན་པ་རྣམས་རང་གཞན་ཀུན་གྱིས་ཤེས། བྱེ་བྲག་སྨྲ་བའི་སློབ་དཔོན་དབྱིག་གཉེན་དང་།
མདོ་སྡེ་རིགས་པའི་རྗེས་འབྲངས་ཀྱི་སློབ་དཔོན་ཕྱོགས་གླང་། སེམས་ཙམ་པའི་སློབ་དཔོན་ཐོགས་མེད། དབུ་མ་པའི་སློབ་དཔོན་ཀླུ་སྒྲུབ་སོགས་སོ། དེ་ལྟར་ན་བདེན་པ་གཉིས་ཀྱི་མིང་འདྲ་ཡང་མཚན་ཉིད་རྩ་བ་ནས་མི་འདྲ་བ་ཡིན། འདི་ལྟར་བདེན་པ་གཉིས་ལ་ཡང་མཚན་ཉིད་མི་འདྲ་བ་དེ་ཙམ་ཞིག་ཡོད་ན་གཞུང་བཀའ་པོད་ལྔའི་དོན་གྱི་མཚན་ཉིད་ནི་ཆེས་མང་བ་བཤད་ཅི་དགོས། མ་གཞི་མཚན་ཉིད་གོ་བྱེད་དོན་གྱི་ཆོས་ཞེས་པས་ཕར་ཕྱིན་ལྟ་བུ་གཅིག་ལ་མཚོན་ན། ཕར་ཕྱིན་ནི་མཚོན་བྱའམ་གོ་བྱ་གང་ཟེར་ན་འདྲ་མདོར་ན་བཤད་བྱ་རེད། མཚན་ཉིད་ནི་དེ་ཉིད་གོ་བྱེད་དམ་མཚོན་བྱེད་ཡིན་ལ་རྒྱ་བོད་མཁས་པས་གླེགས་བམ་རི་འདྲ་བ་མང་པོ་ཞིག་བརྩམས་ཡོད། དེ་བཞིན་དབུ་མ་དང་འདུལ་བ་ཚད་གཞུང་བཅས་བཀའ་པོད་ལྔ་ལ་མཚན་ཉིད་ཀྱི་གཞུང་ཞེས་བཞག་ཡོད་པ་མ་ཟད་མཚན་ཉིད་ཀྱི་གཞུང་མ་ཡིན་པ་མེད་ཟེར་ཆོག དངོས་གནས་བཤད་ན་སྙན་ངག་གི་གཞུང་གི་ནང་དོན་མཐའ་དག་མཚན་ཉིད་རེད།
དེས་མཚོན་བྱ་ལ་སྙན་ངག་འཇོག་ན་སྐྱོན་ཅི་ཡང་མེད། ཡིན་ན་ཡང་ལག་པ་ཡོད་དོ་ཅོག་ལ་ལག་ལྡན་མི་ཟེར་བ་བཞིན་དུ་གཏན་ཚིགས་དང་མཚན་ཉིད་དང་། ཚད་མ་རིག་པ་ཡིན་ནོ་ཅོག་ལ་ཡང་མཚན་ཉིད་རིགས་པའི་གཞུང་ངམ་ཚད་མའི་གཞུང་གི་མིང་མ་བཏགས་པ་རེད།། ། ། 32བླ་མའི་རྣམ་མཐར་དྲང་པོར་བཤད པ། ད་བླ་མ་ཚེ་དབང་ཕྲིན་ལསཀྱི་རང་རྣམ་ཞལ་གསུངསམ། རྒྱལ་བ་ཀུན་གྱི་འཕྲིན་ལས་གཅིག་བསྡུས་པ། ། དགེ་སྦྱོར་ངུར་སྨིག་གར་གྱི་རྣམ་རོལ་བ། ། འཛམ་གླིང་ཆོས་ཀྱི་རྔ་གསང་ལྡིར་མཛད་པ། ། རང་བྱུང་ཀུན་ཁྱབ་ཞབས་ལ་གསོལ་བ་འདེབས། ། ཁྱེད་ནི་ཆོས་བཞིན་སྒྲུབ་པའི་སྐྱེས་བུ་ལགས། །
བསྟན་པ་ཁ་ལ་བྱང་བའི་མཁས་པ་མིན། ། གཞན་ཡིད་སླུ་བྱེད་གཟུགས་སྟོབས་མི་ལྡན་ཡང་། ། དད་པའི་འདབ་མ་ཁྱེད་ཀྱི་ཕྱོགས་སུ་གཡོ། ། རྙེད་བཀུར་ཐོབ་ཕྱིར་བྲེལ་ཟིང་མ་མཆིས་ཀྱང་། ། ནོར་བུ་ལས་ལྷག་དགོས་འདོད་ཁྱེད་ལ་འཇོ། ། དེ་ལྟར་འདྲེན་མཆོག་སྦས་པའི་རྣལ་འབྱོར་ཆེ། ། བླ་མ་དམ་པའི་ཡོན་ཏན་རྒྱ་མཚོ་ལས། ། རང་བློས་དཔོག་ཚོད་ཙམ་ཞིག་འགོད་པ་ལ། ། ལྷ་དང་བླ་མས་གནང་བ་བདག་ལ་སྩོལ། ། ཅེས་ཚིགས་སུ་བཅད་པ་འགས་མདུན་བསུས་ཏེ།
སྐབས་ཀྱི་དོན་ནི་སྦས་པའི་རྣལ་འབྱོར་པ་ཆེན་པོ། རྟོགས་པ་དོན་གྱི་བླ་མ་ཚེ་དབང་འཕྲིན་ལས་དཔལ་བཟང་པོའི་རྣམ་ཐར་ཅུང་ཟད་གླེང་པ་ལ། དེ་ཡང་སྤྱི་ལོ༡༩༩༥ལོའི་ཟླ་བ་དང་པོའི་ཚེས་༡༢ལ། ཁོ་བོ་ཧོར་རོང་པ་ཚ་དོལ་མདའ་གྲོང་གི་རང་ཁྱིམ་ལ་སླེབས། ཁྱིམ་གྱི་སྲིང་མོ་ཆེ་བ་ལ་ནད་ཀྱིས་ཟིན་ནས་ཉིན་ཁ་ཤས་རེད་འདུག མཁར་མགོ་དགོན་དུ་དམ་པ་དེའི་དྲུང་དུ་སྲིང་མོའི་ནད་གཞིའི་ཡང་ལྗི་ལ་ཕྱག་མོ་གཟིགས་རོགས་ཞུ་ཕྱིར་སྤུན་ཆུང་བ་དེ་བཏང་ནས། ཁོ་བོ་ཡང་སྐུ་མདུན་ལ་བཅར་རྩིས་ཡོད་ཅེས་ཞུས་ཤོག་ཟེར་བ་བཞིན་ཞུས་པ་དང་། ཕྱག་མོ་གཟིགས་རྗེས། ཁྱེད་ཀྱི་ཕུ་བོ་ངའི་རྩར་ཡོང་33རྩིས་ཡོད་ན་དེ་བཞིན་གྱིས། ང་ལ་ཕྱི་རྒྱལ་དུ་འགྲོ་བའི་ལག་ཁྱེར་ཞིག་སྤྲད་དགོས་ཀྱི་ཡོད་གསུངས།
ངའི་སྤུན་ཆུང་གིས་ཁྱེད་སྒོ་ཕྱི་ནང་གི་མཚམས་སུ་ཕེབས་པ་ལ་དཀའ་ཚེགས་འདི་ཙམ་ཆེ་ན། ཕྱི་རྒྱལ་ལ་ག་ན་ཕེབས་ཐུབ་ཅེས་ཀུ་རེའི་ཚུལ་དུ་ཚིག་ཁ་ཤས་ལབ་འདུག་འོན་ཀྱང་ཞིང་དུ་གཤེགས་རྗེས་མ་གཏོགས། སྐབས་དེར་ཁོང་གི་གསུང་རྒན་མོ་འདི་ལ་ཡ་མཚན་དེ་ཙམ་ཞིག་མ་སྐྱེས། དེ་རྗེས་དམ་པ་དེ་ང་ཚོའི་གྲོང་ནང་དུ་ནད་པ་ཞིག་ལ་དབང་བསྐུར་དུ་ཕེབས་པ་ལ། ཞོར་དུ་ངའི་ཁྱིམ་དུ་ཕེབས་པ་དང་ངེད་དཔོན་གཡོག་གཉིས་དུས་ཚོད་ག་སུམ་ཙམ་ལ་སྤྱི་བྱེ་སོ་སོའི་དོན་ལ་འབེལ་གཏམ་བྱས། ཕེབས་ཁར་ངའི་ལོ་རྒྱུས་ཤིག་འབྲི་དགོས་པས་ཁྱེད་ལ་ཁོམ་པོ་ཡོད་དམ་གསུངས། ངས་ཁོམ་པོར་ཡོད་ཞུས། ཁོང་གིས་ཐུགས་དགྱེས་ཉམས་བཅས་གནམ་གཤིས་ཡག་སྐབས་ཡར་ཤོག་དང་ཉི་མ་གཉིས་ལ་འབྲི་ཐུབ་རྒྱུ་རེད་གསུངས། འོན་ཀྱང་ལོ་རྒྱུས་ཅི་འདྲ་ཞིགའབྲི་དགོས་མིན་སྐོར་གསལ་བཤད་གནང་མ་བྱུང་། སྤྱི་ཟླ་༢པའི་ཚེས་༢༥ཉིན་ཁོང་གི་དྲུང་དུ་སྐུ་བཅར་ཞུ་བསམ་ཡང་དེ་ཉིན་ཁ་བ་ཆེན་པོ་ཞིག་གིས་བཀག་པས་འགྲོ་མ་ཐུབ།
ཚེས་༢༦ཉིན་དུས་ཚོད་བཅུ་ཙམ་ལ་རྟ་ཐོག་ནས་དམ་པ་དེའི་དྲུང་དུ་ཕྱིན། ཁོང་དགྱེས་བཞིན་སྤྲོ་ཉམས་བཅས་ཀྱིས་ཁྱེད་སླེབས་པར་བཟང་འདུག་གསུངས། ཁོང་གིས་ངས་དང་པོ་བླ་མར་བསྟེན་ཚུལ། བར་དུ་ཉམས་སུ་ལེན་ལུགས། མཐར་འབྲས་བུ་ཅུང་ཟད་སྨིན་པའི་ཚུལ་དེ་རྣམས་ཁྱེད་ཀྱིས་བྲི་ཐུབ་ཚེ། ཕྱི་རབས་ཀྱི་སྐྱེ་བོ་རྣམས་ཀྱང་དམ་པའི་ཆོས་ལ་ཡིད་ཆེས་སྐྱེད་ཐུབ་ཀྱི་རེད་གསུངས། ཉིན་དེར་ཁ་བས་རི་ལུང་ཀུན་དུ་དངུལ་གྱི་མེ་ཏོག་ལྟར་དཀར་ལམ་མེར་གྱུར་པའི་ཐོག ཉི་མའི་གསེར་འོད་ཆེམ་ཆེམ་འཕྲོ་ཞིང་གང་ལ་བལྟས་ཀྱང་དཔྱིད་དཔལ་ཀུན་ནས་རྒྱས་པའི་ཉམས་དང་། ལྕང་མའི་ཡལ་གའི་རྩེ་ནས་བྱ་བྱེའུ་མང་བོའི་སྐད་སྙན་གྱི་འགྱུར་ཁུག་བྱེད་པའི་གནས་དེའི་བསམ་གཏན་གྱི་ཁང་བུ་ཆུང་ངུའི་ནང་དུ་གཟིམ་ཁྲི་རྒྱབ་ཡོལ་ཅན་གྱི་སྟེང་ལ། དམ་པ་འདི་ཉིད་བདེ་དལ་དུ་བཞུགས་པ་ལས་ཁམས་མི་དྭངས་པའི་ཆ་ཙམ་ཡང་སྐབས་34དེར་མི་འདུག་པར་མ་ཟད་ཤེལ་གྱི་སྐར་ཁུང་ནས་ཉི་འོད་ལྷམ་མེར་ཤར་ཞིང་།
དྭངས་གཙང་ཆུས་བཀང་བའི་བདུན་ཚར་དང་མུ་ཏིག་མཎྜལ་རྣམས་ཀྱིས་ཤིན་ཏུ་མཛེས་པ། སྐུ་གསུང་ཐུགས་རྟེན་རྣམས་ཀྱང་བཀོད་ལེགས་པ། དྲི་བཟང་ངད་ཀྱིས་ཕྱོགས་ཀུན་ཏུ་ཁྱབ་པ། རྙོག་འཛིང་མེད་པར་འཇམ་ལྡེམ་མེའི་ངང་ནས་དམ་པ་དེས་གསུངས་པ་རྣམས་ཟིན་ཐོར་བཀོད་པ་ཡིན། དེ་ལ་བླ་མ་དམ་པ་ཁོང་ནི་འབྲི་ཟླ་ཟལ་མོ་སྒང་གི་ཆར་གཏོགས་དཀར་མཛེས་རྫོང་རོང་པ་ཚའི་སྒེར་ཐོག་གྲོང་མ་ཕྱོགས་ཚང་དུ། ཡབ་ཀརྨ་བཀྲ་ཤིས་དང་ཡུམ་སྐལ་བཟང་མཚོ་གཉིས་ཀྱི་སྲས་སུ་རབ་བྱུང་བཅོ་ལྔ་པའི་ཆུ་ཁྱི་སྟེ་སྤྱི་ལོ་༡ཁ༢ ༢ལོར་འཁྲུངས། མིང་སྲིང་ལྔ་ཡོད་པ་ལས་བུ་ཁོང་གཅིག་པུ་ཡིན། ཁྱིམ་གྱིས་འཇིག་རྟེན་གྱི་ལུགས་ལྟར་ཕ་གཞིས་བུས་འཛིན་གྱི་རེ་བ་གཙོ་བོ་བྱས་པས་ཆུང་དུས་སློབ་གཉེར་དེ་ཙམ་མ་མཛད། ཁོང་དགུང་ལོ་བཅུ་གཉིས་སྐབས་ཡབ་ཡུམ་གཉིས་ཀྱང་རིམ་བཞིན་ཚེ་ཡི་དུས་བྱས། དེ་ནས་སྔར་ལས་ལྷག་པའི་འགན་ཞིག་མ་བསམ་བཞིན་དུ་ཁོང་གི་ཐོག་ཏུ་བབ།
ཁོང་གིས་སྐུ་ནུས་ཅི་ཡོད་ཀྱིས་ཁྱིམ་གྱི་ལས་ལ་འབད་པས་དཀའ་སྡུག་ཀྱང་ཆེན་པོ་མྱོང་། སྤྱི་ལོ་༡༩༤༧ལོར་དགུང་ལོ་ཉེར་ལྔའི་དགུང་ཀེག་ཡིན། ལོ་དེར་ཨོ་རྒྱན་ཆེན་པོའི་ལུང་བསྟན་རྣམས་དུས་སུ་རིམ་བཞིན་མངོན་འགྱུར་བྱུང་། རྐྱེན་དེས་བསྐུལ་ནས་དམ་པའི་ཆོས་ལ་ཐུན་མིན་ཡིད་ཆེས་ཀྱི་དད་པ་རྣམ་དག་ཞིག་སྐྱེས། སྐབས་དེར་ཡིད་ལྷུང་ལྷ་རུ་སྒར་ལ། དྲུང་རམས་རྒྱལ་སྤྲུལ་རིན་པོ་ཆེས་སིརྙི་དུང་སྒྲུབ་ཚོགས་པའི་མདུན་དུ་ཕྱིན་ཏེ་དེར་བསྙེན་པར་རྫོགས། སྤྱི་ལོ་༡ཁ༥༢ལོར་དགུང་ལོ༢ ༢བཞེས། དེ་ནས་ཐུན་མིན་གྱི་བླ་མ་ཀར་ལུ་རིན་པོ་ཆེ་ལོ་གསུམ་ལ་བསྟེན་ཅིང་སྒྲུབ་ པ་ལ་སྙིང་ རུས་ བྱས་ པས་ལུང་ བསྟན་ བཟང་བོ་ ཐོབ། སྤྱི་ལོ་༡༩༥༥ལོར་སྒྲུབ་རྒན་རིན་པོ་ཆེ་ཧོར་ཁོག་ཏུ་ཕེབས་སྐབས་དབང་ལུང་གང་གནང་བ་ཀུན་ཀྱང་མ་ལུས་པར་མནོས། དེ་རྗེས་དུས་ཀྱི་ཟིང་འཁྲུགས་སྤྲིན་ནག་འཁྲིགས་ཅིང་།
ཆོས་ཀྱི་ཉི་མ་ནུབ་35རི་ལ་ཡིབ་ཉེ་བ་དང་། བསྟན་འགྲོའི་དོན་དུ་བླ་མ་ཀར་ལུ་རིན་པོ་ཆེ་རྒྱ་གར་འཕགས་པའི་ཡུལ་དུ་བྱོན། དམ་པ་འདི་ཉིད་ཀྱིས་སླར་ཡང་སྒྲུབ་པར་བརྩོན་པ་གཞོལ་བས་རི་ཁྲོད་དུ་ལོ་ལྔར་བཞུགས། དེ་མཚམས་ཡུལ་དགོན་སོ་སོར་བཅོས་སྒྱུར་གྱི་འཚུབ་ཆ་ཤིན་ཏུ་ཆེ། སངས་རྒྱས་བསྟན་པ་ལ་ཉམས་རྒུད་ཚབས་ཆེན་ཐེབས་པ་དང་། དགེ་འདུན་གྱི་སྡེ་བཤིག་པས་བླ་གྲྭ་ཡོངས་རྫོགས་འབྲོག་སྡེ་དང་ཞིང་སྡེ་རྣམས་སུ་ཕེབས་དགོས་ཐུག དམ་པ་འདི་ཉིད་ཀྱིས་ཀྱང་ཞིང་ལས་ལོ་ཁ་ཤས་ཙམ་མཛད། དེ་མཚམས་རོང་ཚ་ནང་དང་ཡིད་ལྷུང་སྟོད་སྨད་ཀྱི་འབྲོག་སྡེ་རྣམས་སུ་ཕེབས་ནས་བསྟན་འགྲོའི་དོན་དུ་ལུས་དང་སྲོག་ལའང་མི་འཛེམ་པར་འགྲོ་དོན་རྒྱ་ཆེར་མཛད། སྐབས་དེར་སྒེར་ཐོག་གྲོང་གིས་བཀོད་སྒྲིག་ལྟར་མགོ་ཕག་ཏུ་ལོ་བཅུ་གཉིས་ཙམ་ལ་གཡོས་ར་སྲུང་ཕྱིར་བཞུགས། འགོ་ཁྲིད་ཚོས་ཁོང་ལ་དམིགས་བསལ་མཛད་དེ་ངལ་རྩོལ་ལ་དོ་དམ་བྱེད་ཀྱི་མེད་པས་སྒྲུབ་པ་ཉམས་ལེན་གཙོ་བོར་མཛད་པ་དང་།
ཞོར་དུ་གྲྭ་པ་ཆོས་དད་ཅན་འགའ་ལ་ཕྱག་ཆེན་ངེས་ཤེས་སྒྲོན་མེའི་ཁྲིད་ལུང་གནང་། སྔོན་དྲུང་རམས་རྒྱལ་སྤྲུལ་གྱི་མདུན་ནས་སིརྙི་དུང་གཅིག་ཁས་བླངས་པ་བཞིན་ལོ་སུམ་ཅུ་ཙམ་ལ་སིརྙི་བཟླས་པས་དུང་ཁ་ལོང་དུས། ལྷ་སའི་གླིང་ནས་གུ་རུའི་སྐུ་རྟེན་རྙིང་པ་ཤིན་ཏུ་བཟང་བོ་ཞིག་ཀྱང་ཕྱག་ཏུ་སོན། དེ་མཁན་པོ་ཨ་ཆུང་རིན་པོ་ཆེ་ལ་གཟིགས་འབུལ་བཀྱག མཁན་པོ་འདི་ནི་གནས་ལུགས་དྲང་པོ་ཐད་ཀར་གསུངས་པ་ལས་སྒྲོ་སྐུར་བྱེད་མི་ཤེས་པ་ལྟ་བུ་ཞིག་ཡིན་པ་ཡོངས་ལ་གྲགས། ཁོང་གིས་རྟེན་འདི་འཛམ་གླིང་ན་ཡང་ཆེས་དཀོན་པོ་རེད་གསུངས་ནས་དགྱེས་དགྱེས་མཛད། བླ་མ་ཀར་ལུ་རིན་པོ་ཆེ་རྒྱ་གར་དུ་བྱོན་ཁར་ཕྱིན་ཆད་གདམས་ངག་གི་གནད་ལ་ཐག་མ་ཆོད་པ་ཡོད་ཚེ། བླ་མ་བྱམས་པ་ཆོས་འཕེལ་ལ་བསྟེན་དགོས་གསུངས་པ་བཞིན་བསྟེན་པས། ཉིན་གཅིག་དགེ་རྒན་བསོད་ནམས་རྒྱ་མཚོ་ཁོང་གཉིས་ཡོད་སྐབས་ཁྱེད་རིག་པ་ཚད་ཕེབས་ཀྱི་རྟོགས་པ་ཐོབ་འདུག་གསུངས། དེ་ནས་སླར་ཡང་སངས་རྒྱས་བསྟན་པའི་མེ་རོ་སླར་གསོའི་སྐལ་བཟང་ཤར་བ་དང་།
36དམ་པ་འདིས་མཁན་པོ་ཚེ་དབང་འགྱུར་མེད་ལ་བསྟེན་ནས་ཁྲིད་ལུང་མང་པོ་ཞུས་སོ། ། དེ་ནས་མཁར་མགོའི་ཇོ་དགོན་གྱི་དགོན་ས་གསར་ཏུ་བཏབ། ས་ཡི་དགེ་མཚན་མ་ལུས་ཚང་བའི་གནས་དེར་བཞུགས་ཤག་བཞེངས་སྐབས། ས་འོག་ནས་བྱ་རུང་ཁ་ཤོར་གྱི་དབྱིབས་དང་མཚུངས་པའི་མཆོད་རྟེན་གཅིག་བྱུང་། རྟེན་འབྲེལ་དེས་ཐུགས་ཀྱི་ཡོན་ཏན་དར་བར་མཚོན་ནོ། ། མ་ཚད་བླ་མ་སོ་སོས་གནས་དེར་གཟིགས་སྣང་མི་འདྲ་བ་ཡང་མང་པོར་བྱུང་། ད་ལྟ་མཁར་མགོ་དགོན་གྱི་ཕྱིའི་གཙུག་ལག་ཁང་དང་། ནང་གི་རྟེན་གསུམ། བར་གྱི་དུང་འཁོར་སོགས་ལེགས་པར་བཞེངས་གྲུབ། སྤྱི་ལོ༡རྫོ〈༥ལོ་ནས་སྔ་ཕྱིར་སི་ཏུ་རིན་པོ་ཆེ་དང་།
འཇམ་མགོན་ཀོང་སྤྲུལ་རིན་པོ་ཆེ། མཁན་འཇིགས་མེད་ཕུན་ཚོགས་སོགས་ཀྱི་མདུན་ནས་ཀྱང་དབང་ལུང་མང་པོ་གསན། ཁྲོ་ཁོག་བླ་མ་ཨ་ཁྱུང་ཧོར་རོང་པ་ཚར་ཕེབས་སྐབས་སུ་རྟོགས་འབུལ་བྱས། དམ་པ་འདིའི་ཡོན་ཏན་ལ་ཐུགས་དགྱེས་ཏེ། བུ་སྐྱེས་བའི་གོ་ཆོད་འདུག་གསུངས་ནས་བསྟོད་བསྔགས་ཀྱི་མེ་ཏོག་ཀུན་ལ་ཁྱབ་པར་བྱས། ར་གན་གསེར་དུ་འཛིན་པའི་སྒྲོ་འདོགས་དང་། ། སེང་གེ་ཁྱི་རུ་སྣང་བའི་སྐུར་འདེབས་སོགས། ། མ་ཡིན་དྭངས་གཙང་རྣམ་ཐར་རྒྱ་མཚོར་འདིར། ། བློ་ལྡན་ངང་མོའི་ཚོགས་རྣམས་འཅོཇུག་ཅིག་གུ། ། ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །
མཚན་ཉིད་ལྡན་པའི་བླ་མ་དེ་རྣམས་ལས། ཕྱག་ཆེན་ངེས་ཤེས་སྒྲོན་མེའི་བློ་ལྡོག་རྣམ་བཞིའི་ཁྲིད་ཐོབ་པ་ནས་དཀྱིལ་འཁོར་བཅུ་གསུམ་གྱི་དབང་དང་། ནི་གུ་ཆོས་དྲུག་གི་ཁྲིད། རྒྱུད་སྡེ་བཞིའི་ལྷ་སོ་སོའི་དབང་དང་། རྒྱལ་བའི་བཀའ་འགྱུར་རིན་པོ་ཆེའི་ལུང་བཅས་མདོར་ན་གསར་རྙིང་རིས་མེད་ཀྱི་དབང་ལུང་ཁྲིད་གསུམ་གྱིས་ཐུགས་རྒྱུད་ཕྱུག་པར་མཛད། ཇི་བཞིན་ཕབ་ན་ཡིག་ཚོགས་མང་དུ་འགྲོ་བས་དེ་37ཙམ་ལས་མ་བྲིས། ཚད་ལྡན་བླ་མ་ཚུལ་བཞིན་བསྟེན་བྱས་ནས། ། ཚད་ལྡན་དབང་ལུང་ཁྲིད་ཀྱིས་རྒྱུད་ཕྱུག་པ། ། ཚད་ལྡན་གངས་ཅན་གངས་སེང་དཀར་མོ་ཁྱེད། ། ཚད་ལྡན་དབེན་པའི་གནས་སུ་བཞུགས་ལ་སྤྲོ། །
དེ་ལྟར་སྨིན་བྱེད་དབང་་། གྲོལ་བྱེད་ཁྲིད། རྒྱབ་རྟེན་ལུང་བཅས་མཆོག་ཏུ་ཐོབ་ནས་རང་སར་བཏང་སྙོམས་སུ་མ་ལུས་པར། དབྱིག་གཉེན་གྱིས། སྟོན་པའི་དམ་ཆོས་རྣམ་གཉིས་ཏེ། ། ལུང་དང་རྟོགས་པའི་བདག་ཉིད་དོ། ། དེ་འཛིན་བྱེད་དང་སྨྲ་བྱེད་པ། ། སྒྲུབ་པར་བྱེད་པ་ཁོ་ན་ཡིན། ། གསུངས་པ་བཞིན་སྒྲུབ་པ་ཉམས་ལེན་བྱེད་པའི་ཚུལ་ནི། ཐོག་མར་བློ་ལྡོག་རྣམ་བཞིས་འཁོར་བར་ཞེན་པ་ལྡོག་པ་ནས་བཟང་འབམ་ལ་བསོག་ཅིང་།
རྒྱུད་སྡེ་བཞིའི་ལྷ་སོ་སོའི་བསྙེན་མཚམས་ས་རི་གི ༅ ད་རིང ། རྡོ་པ རིགི་ཞུབཞུགས། གཞན་ཡང་ལུས་དགེ་བར་བཀོལ་ལུགས་ལ་བསམ་ན་ཕྱག་འབུམ་ཐེར་བཅུ་བཞི་འཚལ་བ་དང་། སྨྱུང་གནས་ཆ་ཉིས་བརྒྱ་བཞུགས། སྨྱུང་གནས་པ་ཁྲི་གསུམ་གྱི་བླ་མ་མཛད། ངག་དགེ་བར་བཀོལ་ལུགས་ལ་བསམ་ན། ལྟུང་བཤགས་འབུམ་ཐེར་གཅིག སྒྲོལ་མ་འབུམ་ཐེར་བཅུ་གཅིག སིརྙི་དུང་གཅིགཔཀྵི་བླ་སྒྲུབ་ཀྱི་བསྙེན་ཚད་དང་སྒྲོལ་དཀར་གྱི་བསྙེན་ཚད་འབུམ་ཐེར་བཅུ་གཅིག་བཅས་བཟླས་པ་དང་།
རྒྱུད་སྡེ་ལྷ་ལྔའི་བསྙེན་པ་ཉིན་རེར་ཚར་བརྒྱ་རེ་ཞལ་འདོན་ཆག་མེད་གནང་། ཁོང་གི་ཐུགས་ཀྱི་ཡོན་ཏན་རྣམས་ནི་བདག་ལྟ་བུ་ལ་བཤད་པའི་སྤོབས་པ་མ་མཆིས་ཀྱང་། ཇི་སྐད་དུ། དོན་དམ་ལྷན་གཅིག་སྐྱེས་པའི་ཡེ་ཤེས་ནི། ། ཚོགས་བསགས་སྒྲིབ་པ་སྦྱང་བའི་ལག་རྗེས་དང་། ། རྟོགས་ལྡན་བླ་མའི་བྱིན་རླབས་ཁོ་ན་ལས། ། ཐབས་གཞན་བསྟེན་པ་རྨོངས་བ་ཤེས་པར་བྱ། ། གསུངས་པ་བཞིན་སྐྱེས་བུ་དམ་པ་འདིའི་སྒྲུབ་པ་ཉམས་ལེན་གྱི་རྣམ་ཐར་འདིས་ཀྱང་གནས་ལུགས་རྟོགས་པར་དོན་གྱིས་མཚོན་ནོ། ། གཞན་ཁོང་འ་འ་རི་ཁྲོད་དུ་བཞུགས་སྐབས་རྗེ་བསྡོསྤྱ་སྒྲོལ་མ་ཐོག་མར་རྨི་ལམ་དུ་མཇལ་བ་དང་། མནལ་སད་སྐབས་ཀྱང་ད་དུང་སྔར་ལྟར་དྭངས་ཤར་རེ་འདུག་གསུངས།
གཞན་ཡང་རྟ་མགྲིན། གསང་འདུས། འཇིགས་བྱེད་རྣམས་ཀྱང་གཟིམ་ལམ་དུ་མཇལ་བའི་ཚུལ་ཤིན་ཏུ་མང་། ། དེ་ལྟར་ཉིན་དེར་དམ་པ་གང་གི་རྣམ་ཐར་གྱི་ཟིན་ཐོ་བཀོད་མཚམས་འདིར་སླེབས་དུས་མཚམས་འཇོག་བྱས། དེའི་མཚམས་ཁོང་གིས་རྩམ་པ་དང་ཤ་ཁུ་གསོལ། ངས་ཀྱང་རྩམ་པ་དང་ཤ་སྐམ་ཟོས་པས་འགྲངས་པར་བྱས། ཟ་མ་འདི་ནི་རང་ངོས་ནས་དམ་པ་དེ་དང་མཉམ་དུ་ཟོས་པའི་ཟས་ཀྱི་ཐ་མ་ཡིན་ཡང་། དུས་དེར་དེ་འདྲ་ཡིན་པ་ནི་སུས་ཤེས། དེ་སྐབས་ཁོང་གིས་ད་ང་ཤི་ན་འགྱོད་པ་མ་མཆིས་ཀྱང་ཤུལ་དུ་ཇོ་རྒན་མ་ཁ་ཤས་ལུས་པ་འདི་ཚོས་སེམས་སྡུག་བྱེད་རྒྱུ་རེད་གསུངས། རང་དབང་ཡོད་པའི་ཚིག་དེ་དག་གིས་ཀྱང་སེམས་ལ་སྐྱོ་བ་སྐྱེས་པ་ལས་གཞན་ཅི་ཡང་དྲན་མ་ཐུབ།
ཡང་སྔོན་གྱི་བླ་མ་རྣམས་ལ་ཤུལ་བཞག་གི་རྣམ་ཐར་མི་འདུག་པས་གཞན་གྱིས་བསྐུལ་བ་ལྟར་ད་ལན་ལོ་རྒྱུས་འདི་འདྲ་ཞིག་འབྲི་ཐུབ་ན་བསམ་བྱུང་གསུངས་ལ། ངས་ཕྱི་རབས་ཀྱི་གང་ཟག་རྣམས་ཀྱང་ཁྱེད་ཀྱི་རྣམ་ཐར་འདི་ལྟ་བུ་ལ་བརྟེན་ནས་བློ་ཁ་ཆོས་ལ་ཕྱོགས་ཐུབ་ཀྱི་རེད་ཞུས། རྟ་ལྗང་ཅན་གྱིས་ལྷོ་འཛམ་གླིང་ལ་ཉིན་གཅིག་གི་ལས་ཀ་རྣམས་ཕལ་ཆེར་མཇུག་སྒྲིལ་ལ་ཉེ་བ་དང་། ལག་འདོགས་འཁོར་ལོ་ལ་བལྟས་པས་ཕྱི་དྲོའི་དུས་ཚོད་བཞིར་ཟིན་འདུག རྟ་ལ་རྩྭ་ཆས་སོགས་མེད་སྟབས་ཁོ་བོ་དགོང་མོར་ཕྱིར་རང་ཡུལ་དུ་ལོག དམ་པ་དེ་འཚོ་བཞུགས་སྐབས་ཀྱི་ཞལ་མཇལ་བའི་ཐ་མ་དེའི་ཉིན་ཡིན་པ་ཡང་སུས་ཤེས། དེ་རྗེས་གོ་ཐོས་ལ་དགོང་མོར་གསོལ་བ་ཡང་སྔར་བཞིན་གསོལ་ནས་རྒྱུན་གྱི་སྤྱོད་ལམ་ལྟར་གཟིམས་པ་དང་། ནངས་མོར་སྐྱ་རེངས་ཤར་བ་དང་། ཕོ་བ་མི་བདེ་བའི་ཚུལ་ཅུང་ཟད་མཛད་ནས། རབ་བྱུང་བཅུ་བདུན་པའི་ཤིང་ཁྱི་སྤྱི་ལོ་༡རྫོ༩༥ལོའི་ཟླ་བ་༢པའི་ཚེས་༡༧རེ་གཟའ་ཟླ་བའི་ཆུ་ཚོད་དྲུག་ཕྱེད་ལ་ཡར་39བཞེངས་ཏེ་ཉེ་གནས་ལ་ན་བཟའ་རྣམས་ཁུར་སོང་གསུངས།
དེ་མཚམས་ཞལ་ནུབ་ཏུ་བྱས། གཟིམ་ཁྲིའི་སྨད་དུ་སྐུ་གཟུགས་མདའ་ལྟར་སྐྱེན་པར་མཛད་ནས་སྐུ་གཤེགས་སོ། ། ཡ་མཚན་པའི་གནས་ཚུལ་འདི་ནི་ཚེས་ཉེར་དྲུག་དང་ཉེར་བདུན་གཉིས་ཀྱི་ཉིན་ཞག་གཅིག་ལ་བྱུང་བ་ལགས་པས་ཁྱེད་ཚོས་བསམ་བློ་ཞིག་ཐོངས་དང་། གལ་ཏེ་ཁོང་གི་རྣམ་ཐར་དེ་སྔར་ཙམ་ལ་འབྲི་ཐུབ་ན་ཁོང་ཡང་དེའི་སྔ་ཞིག་ལ་ཞིང་དུ་གཤེགས་རྒྱུ་ཡིན་པ་གདོན་མི་ཟ། ཡོངས་ལ་གྲགས་པའི་བླ་ཆེན་མ་ཡིན་ཀྱང་། ། ཡོངས་ལས་ལྷག་པའི་མཛད་སྤྱོད་ཟླ་མེད་པ། ། སྐྱེ་འཆི་རང་དབང་ཐོབ་པའི་དམ་པ་དེ། ། སྐྱེ་འགྲོའི་སེམས་ཅན་ཀུན་གྱི་སྐྱབས་སུ་འོས། ། གཞན་ངོར་ཆོས་ལྟར་བཅོས་པའི་ངང་ཚུལ་དང་། ། གཞན་དོན་ཆེད་དུ་རང་དོན་གཏོང་བ་ཡི། །
གཞན་ཕན་ཁ་བཤད་ཚིག་ལ་རེ་བ་བཅས། ། གཞན་ཡིད་བསླུ་བའི་རྣམ་ཐར་ཁྱེད་ལ་མེད། ། ཆོས་མིན་ལས་ལ་སྨྱོན་པ་ལྟར་སྤྱོད་ཅིང་། ། ཆོས་ཀྱི་འདྲ་འབག་ཀུན་ལ་ངོམ་པ་ཡི། ། ཆོས་པའི་མིང་གི་རྙེད་དང་བཀུར་སྟི་ཡང་། ། ཆོས་མཛད་ཁྱེད་ཀྱིས་བསྡུ་བའི་ཐབས་མ་བྱས། ། རྟོགས་པ་དོན་གྱི་བླ་མ་རིན་པོ་ཆེ་འདི་ཉིད་ཞིང་ལ་གཤེགས་རྗེས་ཉིན་ཉི་ཤུ་རྩ་གཅིག་བར་ཐུགས་དམ་བརྟན་པོ་བཞུགས་པ་དང་། དེའི་རིང་ལ་བགེགས་དང་བར་ཆད་ཀྱི་མིང་ཙམ་ཡང་མ་བྱུང་། སྐབས་དེར་ཧོར་ཁོག་སྟོད་སྨད་བར་གསུམ་གཙོས་ཁོང་གི་རྣམ་ཐར་གོ་མཁན་རྣམས་ལ་དད་པའི་ས་བོན་བླ་མེད་ཅིག་སྐྲུན་ཡོད་པ་ཐེ་མི་ཚོམ། མཐར་བན་རྒན་དགོན་ནས་སྔ་སྲོལ་ལྟར་བླ་གྲྭ་བཅུ་40སྐོར་གྱིས་གདུང་ཆས་སྤྲས།
ཚང་མས་གཅིག་མཚུངས་སུ་གདུང་གི་མདོག་དཀར་བ་དང་ཚུལ་ཁྲིམས་ཀྱི་དྲི་ངད་ལྡན་པ་ལས་ཤི་བའི་རོ་ཡི་རྣམ་པ་མི་འདུག་ཅེས་བཤད། སྤྱི་ལོ་༡༩༩༥ལོའི་ཟླ་བ་༢ཚེས་༡རྫོལ་གདུང་བཞུས་སོ། ། ཉིན་དེར་ནམ་མཁའ་གཡའ་དག་པ་དང་བྱ་རྒོད་དཀར་པོ་གཅིག་གིས་སྣ་དྲངས་ཏེ་བྱ་འགས་སྐོར་བ་བྱེད་པ་དངོས་སུ་མཐོང་། གནས་ཚུལ་འདི་རྣམས་མཐུན་སྣང་དུ་བྱུང་བ་ལྟར་བྲིས་པ་ལས་བསམ་གྱིས་མི་ཁྱབ་པའི་གསང་རྣམ་དང་འོལ་ཚོད་ཀྱིས་རྗེས་དཔག་བྱས་པ་མ་ཡིན་ནོ། ། གདུང་རུས་ཀྱིས་མཆོད་རྟེན་བཞེངས་ནས་ཇོ་དགོན་རང་གྱི་རྒྱབ་རྩིག་ཏུ་བཞུགས་སུ་བཅུག་གོ། ། སྨྲས་པ། ཡར་སྟོད་གངས་ལ་འགྱིང་བའི་སེང་དཀར། ། དག་པ་མཁའ་དབྱིངས་ཞིང་ལ་གཤེགས་ན། ། ཤུལ་ལུས་ཁ་བ་དཀར་པོའི་སྐྱིད་སྡུག ། མཁའ་ལྟར་ཡངས་པའི་གཟིགས་པ་མ་ཆུང་། །
ཡར་གྱི་ཁོག་པའི་དཀྱིལ་ན་ཡོད་པའི། ། འབྲལ་མེད་སྙིང་དང་འགྲོགས་པའི་བླ་མ། ། དག་ཞིང་གང་དུ་གཤེགས་ན་རུང་ཡང་། ། དངོས་གྲུབ་རྣམ་གཉིས་འདི་ན་སྩོལ་མཛོད། ། དགུང་སྔོན་དབྱིངས་སུ་ལྡིང་བའི་བྱ་རྒྱལ་རྒོད་པོ། ། ཡངས་པའི་གཤོག་རླབས་ཟུང་གིས་རྒྱང་དུ་བསྐྱོད་སྐབས། ། སྡུག་གི་མུན་པ་འཐིབ་པའི་རྫ་རི་དག་ལ། ། ཐུགས་རྗེས་ཉི་གཞོན་ཕོག་པའི་བཀའ་དྲིན་མ་ཆུང་། ། ཁྱད་པར་སྙིགས་དུས་འགྲོ་བ་ཡོངས་ཀྱི་མིག ། འཛམ་གླིང་ཞི་བདེའི་ཐབས་ལམ་སྣང་བའི་དཔལ། །
གངས་ཅན་མགོན་པོ་ཐུགས་རྗེ་ཆེན་པོ་ཡི། ། ་ ཐུགས་བཞེད་མཐའ་དག་གེགས་མེད་འགྲུབ་པར་སྨོན། ། 41འདི་ལས་བྱུང་བའི་རྣམ་དཀར་དགེ་བའི་མཐུས། ། བླ་སློབ་མཆེད་གྲོགས་སྤྱི་ཡི་དམ་ཚིག་དང་། ། བཟང་པོའི་ལས་ལ་སྡང་བའི་ཉམས་ཆག་གི། ། སྒྲིབ་པའི་སྡིག་ཀུན་རང་སར་ཞི་གྱུར་ཅིག ། གཞན་ཡང་བླ་མ་དམ་པའི་སློབ་རྒྱུད་བཅས། ། སྐྱེ་དང་སྐྱེ་བ་ཚེ་རབས་ཐམས་ཅད་དུ། ། དམ་ཚིག་མ་ཉམས་འབྲེལ་བ་ཡོད་དོ་ཅོག ། ཕྱམ་གཅིག་སངས་རྒྱས་ཐོབ་པར་མཛད་དུ་གསོལ། །
ཅེས་པའི་རྣམ་ཐར་མདོར་བསྡུས་འདི་སྤྱི་ལོ་༡༩༩༥ལོའི་ཟླ་བ་༢ཚེས་༢༦ཉིན་མགོ་བརྩམས་ཀྱང་རྐྱེན་འདྲ་མིན་གྱིས་ཕྱིར་བཤོལ་བས་ལོ་དེའི་ཟླ་བ་༥་པར་སྤོས་ངད་ལྡན་པའི་གནས་ཏེ་གྲོང་ཁྱེར་ཕྲིན་འདུ་ཁོངས་གཏོགས་ལྷོ་ནུབ་མི་རིགས་སློབ་གྲྭའི་ཉེ་འདབས་ཀྱི་མགྲོན་ཁང་ཞིག་ཏུ་མཇུག་རྫོགས་པར་བྲིས་པའོ ་42བོད་སྐད་སྤྱི་སྐད་སྐོར་ལ་རགས་ཙམ་དཔྱད་པ། གསུང་གཅིག་གིས་ཀྱང་ལྷ་ཀླུ་གནོད་སྦྱིན་དང་། ། གྲུལ་བུམ་རིགས་སོགས་ཐ་དད་འགྲོ་རྣམས་ལ། ། གང་ལ་གང་འོས་བརྡ་སྦྱོར་བྱེད་པ་ཡི། ། སྤྱི་སྐད་སྨྲ་བའི་དབང་པོ་ལ་དད་དོ། ། དེ་ཡང་དེང་དུས་བོད་ཀྱི་སྤྱི་སྐད་སྐོར་གྱི་བགྲོ་གླེང་ནི་ཉིན་བཞིན་ཡར་རྒྱས་སོང་སྟེ། མཁས་བརྒྱའི་འགྲན་གླེང་། མེ་ཏོག་མཉམ་བཞད་ཟེར་བའི་དཔེ་དེ་དོན་ལ་འབྱོར་བ་བྱུང་། དེ་ལྟར་དགོས་ཏེ་གནས་ཚུལ་གང་དང་གང་ཞིག་ཡིན་རུང་ལས་སླ་མོ་དང་། མི་གཅིག་བློ་གཅིག་ཁོ་ནས་ཐག་གཅོད་པ་ཞིག་ཡིན་ན་ཕུགས་མི་བརྟན་ཞིང་།
ནོར་བ་འབྱུང་སླ་བ་སོགས་ཀྱི་སྐྱོན་མང་། དེར་བརྟེན་མཁས་བརྒྱའི་བློ་གྲོས་འཇུག་པ་ཞིབ་ལ་ཕྲ་བའི་དཔྱོད་པ་གནད་ལ་འཁེལ་བ་བྱུང་བའི་ཐ་མའི་བདེན་དོན་ནི་ཡང་དག་པ་ཞིག་ཡིན་ངེས། སྤྱིར་རང་མོས་དང་། ས་ཕྱོགས་ཀྱི་ཞེན་ཆགས། གྲུབ་མཐའི་ལ་རྒྱ་སོགས་བཟུང་སྟེ་དཔྱོད་པ་གནང་ཁུལ་བྱེད་ན། བློ་གྲོས་ཕུལ་བྱུང་གི་མཁས་དབང་སོགས་གང་འདྲ་ཞིག་ཡིན་རུང་དངོས་པོའི་ཆོས་ཉིད་དང་མི་མཐུན་པས་ཕམ་ཁ་ལེན་པ་ལས་ཁེ་ཁ་ཐོབ་མི་སྲིད། བདེན་རྫུན་ནི་དངོས་པོའི་གཤིས་ཀྱིས་ངོ་སྤྲོད་པ་ལས། ཁ་བཤད་ཙམ་གྱིས་འགྲུབ་པ་ཞིག་ག་ན་ཡིན། དེ་ལྟར་ན་འདི་འདྲའི་རིགས་ལ་དཔྱད་པ་གནང་སྐབས་གཟུར་གནས་བྱ་རྒྱུ་ནི་གནད་དམ་པ་ཞིག་རེད། འདི་ན་མཁས་པའི་བློ་གྲོས་ཀྱི་མཁའ་དབྱིངས་ཡངས་པ་ལས་རིག་པའི་འཕྲུལ་གྱི་ཆུ་འཛིན་སྟུག་པོ་འཁྲིགས་སྐབས།
མདོ་དབུས་ཁམས་གསུམ་མམ་རོང་འབྲོག་43གཉིས་བཅས་ཀྱི་སྐད་གང་ལ་སྤྱི་སྐད་ཀྱི་གཞིར་བཞག་སོགས་བཤད་སྒྲོས་ཆེས་མང་། སྤྱི་སྐད་འབྱུང་གཞི་ཡང་ཆབ་སྲིད་ཀྱི་ལྟེ་གནས། ཚོང་འབྲེལ། དཔལ་འབྱོར། ལོ་རྒྱུས། ཚན་རྩལ་གྱི་ལྟེ་གནས་སོགས་གང་ཡིན་སྐོར་ལ་ཡང་བཤད་པ་མང་། ཡང་འགས་ནི་སྤྱི་སྐད་གཅིག་གྱུར་བྱེད་པ་ལ་ཨུ་ཚུགས་བྱ་རྒྱུ་མེད། མི་ཡི་རིགས་ཀྱི་ཆབ་སྲིད་དཔལ་འབྱོར་རིག་གནས་སོགས་ཕྱོགས་གང་མང་ཞིག་གིས་ཕན་ཚུན་བར་གྱི་འབྲེལ་བ་དང་། གོང་འོག་བར་གྱི་འབྲེལ་བ་སོགས་འབྲེལ་འདྲིས་དམ་ཟབ་བྱེད་པ་ལས་ཤུགས་་ཀྱིས་སྤྱི་སྐད་ཅིག་ཆགས་ཐུབ་ཟེར། གང་ཡིན་ཟེར་ན།
སྔོན་དུས་སྤྲ་དང་སྤྲེའུ་ནས་མི་ཡི་འགྲོ་བ་བྱུང་། སྐབས་དེ་ལ་ཡང་། ཐོག་མ་ནས་མི་སྐད་སྨྲ་མི་གཏུབ་ཀྱང་། རིམ་བཞིན་སྐྱིད་སྡུག་གི་ཚོར་བ་རྣོན་པོས་ཕན་ཚུན་བར་གྱི་འབྲེལ་འདྲིས་ཤུགས་ཀྱིས་གྲུབ་སྟབས་བརྡ་སྦྱོར་གྱི་སྐད་ཆ་ངང་གིས་གྲུབ་པ་ལས་ཨུ་ཚུགས་བྱ་མ་དགོས་པས་ཀྱང་གོ་ཐུབ་པ་ཡིན་སོགས་བཤད་སྒྲོས་མང་། མི་རིགས་སྲོག་རྩ་སྐད་དང་ཡི་གེ་ཞེས། ། བོད་མིའི་ཁ་ན་རླུང་ལྟར་གྲགས་གྱུར་ཀྱང་། ། ཤ་རུས་གཅིག་པའི་ཕུ་ནུ་འཛོམས་པའི་ཚེ། ། གཞན་སྐད་སྤྱོད་དེ་རང་སྐད་མ་དོར་ཅིག ། ཕྲན་གྱིས་བལྟས་ན། སྤྱི་སྐད་ཀྱི་ཁུངས་བཅོལ་གཞི་ལ་དབུས་པའི་སྐད། །
ཁམས་པའི་སྐད། ཨ་མདོའི་སྐད་སོགས་ཀྱི་དབྱེ་བ་ཕྱེ་དགོས་དོན་མེད་པར་མ་ཟད་རོང་བའི་སྐད་དང་འབྲོག་པའི་སྐད་ཅེས་དབྱེར་བ་ཡང་དགོས་དོན་མི་འདུག་སྙམ། བོད་སྐད་ལ་དབྱེ་བ་ཕྱེ་རིགས་ཀྱི་སྐད་ཆ་འདི་དག་ནི་གཏམ་རྫོབ་ཅིག་ལས་སྙིང་པོ་ཡོད་པ་མ་མཐོང་། བོད་ཀྱི་སྤྱི་སྐད་གཅིག་གྱུར་གྱི་དགེ་མཚན་ནི། བོད་སྐད་ཀྱི་ནུས་པ་ཆེར་སོང་བ་དང་། ཁྱབ་རྒྱ་ཆེར་སོང་སྟེ་ཡོངས་ཀྱིས་ཤེས་འདི་སྤྱི་སྐད་ཐུབ་པའི་བརྡ་སྦྱོར་དེའོ། ། གལ་ཏེ་དོན་ཤེས་ཐུབ་པའི་བརྡ་སྐད་མིན་ན་སྤྱི་སྐད་ཡིན་ཞེས་ལོ་བརྒྱ་ལ་ཨུ་ཚུགས་བྱས་རུང་འབྲས་བུ་ཐོབ་44རྒྱུ་གང་ན་ཡོད། ཇི་སྐད་དུ། མ་ནིང་གཟུགས་བཟང་མི་བཟང་ཞེས། དེ་འདོད་བརྟགས་པས་ཅི་ཞིག་བྱ་གསུངས་པ་དང་སྒོ་ཀུན་ནས་མཚུངས།
དེར་བརྟེན་སྤྱི་སྐད་གཅིག་གྱུར་གྱི་ཁུངས་བཅོལ་གཞི་འདིའོ་ཞེས་འཛུབ་གུ་མ་བཙུགས་རུང་། དངོས་པོའི་གཤིས་ཀྱིས་བརྡ་སྤྲོད་ཅིང་བསླུ་མེད་བསྙོན་མེད་ཀྱིས་མེ་རྟགས་ཆུ་རྟགས་བསྟན་པའི་གངས་ཅན་སྤྱི་སྐད་ཅིག་ཡོད། གང་ཡིན་ཟེར་ན་ཕྱི་ཕྱོགས་ན་ཡོད་པའི་བོད་རིགས་སྤུན་ཟླ་དེ་དག་གི་བོད་སྐད་ནི་སྤྱི་སྐད་ཡང་དག་པ་ཞིག་རེད། གནས་དེར་འདུས་སྡོད་བྱེད་པའི་བོད་ཀྱི་མི་སྣ་ཡང་མདོ་དབུས་ཁམས་གསུམ་མམ། རོང་འབྲོག་གཉིས་སོགས་ཕྱོགས་མཚམས་མང་པོ་ནས་ཕེབས་པ་ཞིག་རེད། དེ་དག་འགྲོགས་འདྲིས་དང་། སྐྱིད་སྡུག་གི་ཚོར་བ་མཉམ་མྱོང་ལས་གྲུབ་པའི་བོད་སྐད་དེ་ནི་སྤྱི་སྐད་ཨང་དང་བོ་དེ་རེད། སྐད་དེ་ནི་མདོ་དབུས་ཁམས་གསུམ་མམ་རོང་འབྲོག་གཉིས་སོགས་གང་འདྲ་ཞིག་ཡིན་རུང་གསལ་རྒྱས་ཚང་གསུམ་འཛོམས་པ་ཞིག་བརྡ་འཕྲོད་ཀྱི་ཡོད། བོད་སྐད་དེ་ནི་སྤྱི་སྐད་མ་བཏགས་རུང་དོན་ལ་སྤྱི་སྐད་རེད། དེང་དུས་མཁས་པ་མང་ཤོས་ཤིག་གིས་ཀྱང་སྤྱི་སྐད་མཆེད་གཞི་མི་སྣ་འདུས་སྡོད་ཆེས་མང་ཞིང་།
ངེས་མེད་ཀྱི་འགྲུལ་བཞུད་རྒྱུ་ལམ་ཞིག་ལ་འདོད་ཀྱི་ཡོད། སྐད་དེ་མདོ་དབུས་ཁམས་གསུམ་མམ་རོང་འབྲོག་གཉིས་སམ་གང་གི་སྐད་ཡིན་སོགས་དཔྱད་དགོས་དོན་མི་འདུག ཇི་སྐད་དུ། ཟས་ཀྱིས་ལྟོ་བ་འགྲངས་རྩ་ན། ། རྩམ་པའི་ལོ་རྒྱུས་ཤེས་མི་དགོས། ། གསུངས་པ་བཞིན། སྐད་དེ་ལ་གོ་བརྡ་འཕྲོད་པའི་ནུས་པ་ཁྱད་པར་བ་ཞིག་ཡོད་ན་ཆོག་སྙམ། བོད་ཀྱི་སྤྱི་སྐད་སྨྲ་བའི་གང་ཟག་ལ། ། ངོ་ཚར་བརྩིས་ཏེ་ཡུལ་ལུང་སོ་སོའི་སྐད། ། སྨྲ་བའི་ལ་རྒྱ་མཐོ་རུ་བསྒྲེང་གྱུར་ན། །
རྩ་བ་ཤོར་ཏེ་ཡལ་ག་འཇུས་དང་མཚུངས། ། ཡང་མཁས་པ་འགས་བོད་ཀྱི་སྐད་དང་ཡི་གེ་ནི་གཅིག་ཏུ་འགྱུར་ཟིན། ད་45ལྟ་སྤྱི་སྐད་གཅིག་གྱུར་བྱུང་ན་དེས་ཆོག་ཟེར། སྐད་དང་ཡི་གེ་གཅིག་གྱུར་ཞེས་པ་དེ་ཡང་ལས་སླ་མོ་ཞིག་ག་ན་ཡིན། ཡི་གེའི་སྒྲ་གོདངས་ཚད་ལྡན་གང་ཡིན་གཏན་འཁེལ་མེད་ན་སྐད་ཡི་གེ་གང་དང་གཅིག་གྱུར་བྱེད། གལ་ཏེ་ཡི་གེ་སྐད་དང་མཐུན་ན་དེས་ཆོག་ཟེར་ན། དེ་ཡང་དཀའ་སྟེ། ཚད་ལྡན་གྱི་སྐད་དེ་གང་། ཡི་གེ་སྐད་གང་དང་མཐུན་པར་བྱེད་ན་ཆོག་ཟེར་བའི་གཏན་འཁེལ་བྱེད་དཀའ། དེར་བརྟེན་འདི་ལ་ཡང་བསམ་གཞིགས་བྱེད་དགོས།
དེ་ལྟར་བོད་ཀྱི་སྤྱི་སྐད་སྐོར་གྱི་གཏམ་ཉུང་ངུ་ལབ་པ་འདི་ཡང་རྒན་མོ་བསམ་བཟང་གི་ཚུལ་དུ་མཁྱེན་ལྡན་དག་གི་དཔྱད་གཞི་ཙམ་དུ་ཡོང་རེར་བྱས་ཏེ་བྲིས་པ་ལགས། སྨྲས་པ། གངས་ཅན་སྤྱི་སྐད་རྒྱ་ལམ་ཡངས་པོ་ན། ། ཕུགས་རེ་ལྡན་པའི་སྐྱེས་བུ་འཇུག་མཛོད་དང་། ། གངས་ཅན་མཛེས་རྒྱན་གངས་ལྷ་མེ་ཏོག་ཅེས། ། གངས་ཅན་ཡུལ་གྲུ་ཀུན་ཏུ་གྲགས་ངེས་སོ། ། 46བོད་ཀྱི་སྲོལ་རྒྱུན་ཚད་མ་དང་སྤྱི་ཚོགས་ལམ་ལུགས་ཟུང་འབྲེལ་བྱེད་པའི་སྐོར། དང་པོ། ཚད་མའི་གཞུང་དངོས་བཤད་པ། གཟུགས་སུ་རུང་བ་གཟུགས་ཀྱི་མཚན་ཉིད།
དེ་ལ་དབྱེ་ན་སྐྱེས་བུའི་རྒྱུད་ཀྱིས་བསྡུས་པའི་གཟུགས་སུ་རུང་བ་ནང་གི་གཟུགས་དང་། སྐྱེས་བུའི་རྒྱུད་ཀྱིས་མ་བསྡུས་པའི་གཟུགས་སུ་རུང་བ་ཕྱི་ཡི་གཟུགས་གཉིས་ཡོད། ནང་གི་གཟུགས་ལ་དབྱེ་ན་མིག་གི་དབང་བོ། དེ་བཞིན་དུ་རྣ་བ་སྣ་ལྕེ་ལུས་ཀྱི་དབང་བོའོ། དབང་བོ་ལྔ་བོ་འདི་དག་རང་རང་གི་ཤེས་པའི་བདག་རྐྱེན་ཐུན་མོང་མིན་པ་ནང་གི་གཟུགས་ཅན་དྭངས་བ་སྟེ། མིག་གི་དབང་བོ་ཟར་མའི་མེ་ཏོག་ལྟ་བུ། རྣ་བའི་དབང་པོ་གྲོ་གའི་འཛེར་བུ་གཅུས་པ་ལྟ་བུ། སྣའི་དབང་བོ་ཟངས་ཀྱི་མོ་ཁབ་གཤིབས་པ་ལྟ་བུ། ལྕེའི་དབང་པོ་ཟླ་བ་བཀས་པ་ལྟ་བུ། ལུས་ཀྱི་དབང་པོ་བྱ་རེག་ན་འཇམ་གྱི་པགས་པ་ལྟ་བུའོ།
ཕྱིའི་གཟུགས་ལ་དབྱེ་ན་གཟུགས་ཀྱི་སྐྱེ་མཆེད། སྒྲའི་སྐྱེ་མཆེད། དྲིའི་སྐྱེ་མཆེད། རོའི་སྐྱེ་མཆེད། རེག་བྱའི་སྐྱེ་མཆེད་དང་ལྔ་ཡོད། མིག་ཤེས་ཀྱིས་བཟུང་བྱ་གཟུགས་ཀྱི་སྐྱེ་མཆེད་ཀྱི་མཚན་ཉིད། དེ་བཞིན་དུ། རྣ་ཤེས་ཀྱིས་མཉན་བྱ་སྒྲ། སྣ་ཤེས་ཀྱིས་བསྣམ་བྱ་དྲི། ལྕེ་ཤེས་ཀྱིས་མྱོང་བྱ་རོ།
ལུས་ཤེས་ཀྱིས་མྱོང་བྱ་རེག་བྱའི་མཚན་ཉིད་ཅེས་སྦྱར་བར་བྱའོ། དང་བོ་གཟུགས་ཀྱི་སྐྱེ་མཆེད་ལ་དབྱེ་ན་དབྱིབས་དང་ཁ་དོག་གཉིས། ་ དབྱིབས་སུ་བསྟན་དུ་རུང་བ་དབྱིབས་ཀྱི་མཚན་ཉིད། མདོག་ཏུ་བསྟན་དུ་རུང་བ་ཁ་དོག་གི་མཚན་ཉིད། དབྱིབས་ལ་དབྱེ་ན་རིང་བ། ཐུང་བ། མཐོ་བ། 47དམའ་བ། ལྷམ་པ་སྟེ་གྲུ་བཞི། ཟླུམ་པོ།
ཕྱ་ལེ་བ། ཕྱ་ལེ་བ་མ་ཡིན་པ་དང་བརྒྱད། ཁ་དོག་ལ་དབྱེ་ན་གཉིས་ཡོད་དེ་རྩ་བའི་ཁ་དོག་དང་ཡན་ལག་ཁ་དོག་གཉིས། ཁ་དོག་གཞན་དང་མ་འདྲེས་པའི་མདོག་ཏུ་རུང་བ་རྩ་བའི་ཁ་དོག་གི་མཚན་ཉིད། ཁ་དོག་གཞན་དང་འདྲེས་ནས་མདོག་ཏུ་རུང་བ་ཡན་ལག་གི་ཁ་དོག་གི་མཚན་ཉིད། རྩ་བའི་ཁ་དོག་སྔོ་སེར་དཀར་དམར་བཞི། ཡན་ལག་གི་ཁ་དོག་ལ་བརྒྱད་ཡོད་དེ། དེར་གྱུར་བའི་སྤྲིན་དང་དུ་བ་རྡུལ་དང་། ཁུག་སྣ་དང་། སྣང་བ་དང་།
མུན་པ་དང་། གྲིབ་མ་དང་། ཉི་མའི་འོད་ཟེར་གྱི་ཁ་དོག་དང་བརྒྱད། སྒྲའི་སྐྱེ་མཆེད་ལ་དབྱེ་ན་ཟིན་པའི་འབྱུང་བ་ལས་གྱུར་བའི་སྒྲ་སེམས་ཅན་དུ་སྟོན་པ་ལ་སྙན་པ་དང་མི་སྙན་པ་གཉིས། མཚན་གཞི་རིམ་བཞིན། ནང་བ་ལ་ནང་བའི་ཆོས་སྟོན་པའི་སྒྲ་ལྟ་བུ་དང་པོ་དང་། ཕྱི་བ་ལ་ནང་པའི་ཆོས་སྟོན་པའི་སྒྲ་ལྟ་བུ་གཉིས་པའོ། ཟིན་པའི་འབྱུང་བ་ལས་གྱུར་བའི་སྒྲ་སེམས་ཅན་དུ་མི་སྟོན་པ་ལའང་སྙན་པ་དང་མི་སྙན་པ་གཉིས། མཚན་གཞི་རིམ་བཞིན། དགྲ་ལས་རྒྱལ་བའི་རིགས་མཐུན་གྱི་ནང་དུ་སྒྲོག་པའི་ཀི་སྒྲ་ལྟ་བུ་དང་།
སྤང་བ་བསམ་གཏན་པར་འཚེ་ཕྱིར་སྒྲོག་པའི་ཀི་སྒྲ་ལྟ་བུ། མ་ཟིན་པའི་འབྱུང་བ་ལས་གྱུར་བའི་སྒྲ་སེམས་ཅན་དུ་སྟོན་པར་སྙན་དང་མི་སྙན་པ་གཉིས་གློག་ཀླད་ཀྱིས་ཚིག་རྩུབ་ཀྱིས་ལན་སྤྲད་པའི་སྒྲ་ལྟ་བུའོ། མ་ཟིན་པའི་འབྱུང་བ་ལས་གྱུར་པའི་སྒྲ་སེམས་ཅན་དུ་མི་སྟོན་པར་སྙན་པ་དང་མི་སྙན་པ་གཉིས། ། མཚན་གཞི་རིམ་པ་བཞིན། སློབ་སྦྱོང་ལ་དགའ་བའི་སློབ་མ་ཞིག་གི་རྣ་བར་སློབ་གྲྭ་འཚོགས་པའི་དྲིལ་བརྡའི་སྒྲ་ཐོས་པ་དང་། སློབ་སྦྱོང་ལ་མི་དགའ་བའི་སློབ་མ་ཞིག་གི་རྣ་བར་སློབ་གྲྭ་འཚོགས་པའི་དྲིལ་བརྡའི་སྒྲ་ཐོས་པ་ལྟ་བུ་དང་བརྒྱད་ཡོད་པའི་ཕྱིར། དྲི་ལའང་བཞི་ཡོད་དེ། ཞིམ་པ་ནི་རྒྱའི་རིགས་ལ་དེང་རབས་ཀྱི་ངོ་བྱུག་གི་དྲི་ལྟ་བུ། མི་ཞིམ་པ་ནི་གནའ་ལུགས་ལ་ལྷ་ལུགས་སུ་འཛིན་པའི་བོད་མི་ལ་དེའི་དྲི་ལྟ་བུ། མཉམ་པ་ཏིལ་མར་གྱི་དྲི་ལྟ་བུ།
མི་མཉམ་པ་ཤ་རུལ་གྱི་དྲི་ལྟ་བུ། རོ་ལ་དྲུག་ཡོད་དེ། མངར་བ་བུ་རམ་གྱི་རོ་ལྟ་48བུ། སྐྱུར་བ་སྐྱུ་རུ་རའི་རོ་ལྟ་བུ། ཚ་བ་སྒོག་སྐྱའི་རོ་ལྟ་བུ། ལན་ཚ་བ་ཚའི་རོ་ལྟ་བུ། ཁ་བ་ཏིག་ཏའི་རོ་ལྟ་བུ། བསྐ་བ་ཨ་རུ་རའི་རོ་ལྟ་བུའོ། རེག་བྱ་ལ་བཅུ་གཅིག་ཡོད་དེ། སྲ་ཞིང་འཐས་པ་སའི་མཚན་ཉིད།
རླན་ཞིང་གཤེར་བ་ཆུའི་མཚན་ཉིད། ཚ་ཞིང་བསྲེག་པ་མེའི་མཚན་ཉིད། ཡང་ཞིང་གཡོ་བ་རླུང་གི་མཚན་ཉིད་དེ་རྒྱུ་འབྱུང་བ་བཞིའི་རེག་བྱ་དང་། འབྲས་བུ་ལ་འཇམ་རྩུབ་ལྕི་ཡང་བཀྲེས་སྐོམ་གྲང་བ་བཅས་རྟེན་བཅས་ཀྱི་ལུས་དབང་དང་འཕྲད་པའི་རེག་བྱ་བདུན་ཏེ། རང་རྒྱུད་ཆུ་དང་མེ་ཤས་ཆེ་བས་རེག་བྱ་འཇམ་པ་དང་། ས་རླུང་ཤས་ཆེ་བས་རྩུབ་པ། ས་ཆུ་ཤས་ཆེ་བས་ལྕི་བ། མེ་རླུང་ཤས་ཆེ་བས་ཡང་བ། རླུང་ཤས་ཆེ་བས་བཀྲེས་པ། མེ་ཤས་ཆེ་བས་སྐོམ་པ།
ཆུ་རླུང་ཤས་ཆེ་བས་གྲང་བ་བཅས་སོ། ། གཉིས་པ། གསལ་བཤད་ཀྱི་སྐོར། གཟུགས་སོ་སོ་ཚུལ་ཇི་ལྟར་འཇོག་པའི་སྐོར་གསལ་བོ་བཤད་པ་ལ། འདི་རྣམས་སུ་སྤྱིར་སྔོ་སེར་དཀར་དམར་ནག་པོ་ལྔ་ལས་ཡན་ལག་གམ་ཆ་ཤས་མི་འདྲ་བ་འོང་བས་རྩ་བའི་ཁ་དོག་ཅེས་བཤད་མཁན་འདུག་ཀྱང་། ནང་རིག་གི་གཞུང་རྣམས་ལས། ཁ་དོག་ཟིལ་གནོན་དང་ཟད་པ་ཟིལ་གནོན་སྐབས་སུ་སྔོ་སེར་དཀར་དམར་བཞི་ལས་མ་འཇོག་པས་རྩ་བའི་ཁ་དོག་ལ་བཞིར་འཇོག་པ་ཡིན་གསུངས། ཡན་ལག་ཁ་དོག་བརྒྱད་འཇོག་པའི་རྒྱུ་མཚན་ཡང་། ཀུན་བཏུས་ལས། སྤྲིན་སོགས་དེ་དག་ཉེ་བ་ན་མི་སྣང་བས་དེ་དག་མེད་དམ་སྙམ་པའི་དོགས་པ་བཟློག་ཆེན་དུ་བརྒྱད་ཕྱེ་བ་ཡིན་གསུངས།
སྤྲིན་དཀར་པོའི་ཁ་དོག་དེ་རྩ་བའི་ཁ་དོག་དང་ཡན་ལག་གི་ཁ་དོག་གང་ཡིན་གྱི་དཔྱད་པ་མང་རུང་། སྤྲིན་དཀར་པོ་ཡན་ལག་གི་ཁ་དོག་མིན་པ་དང་། འདྲེན་པའི་ཚེ་ཡང་དེ་འགྱུར་པའི་སྤྲིན་གྱི་ཁ་དོག་ཅེས་འདྲེན་པས་དོན་དུ་ཡན་ལག་གི་ཁ་དོག་ཏུ་གྱུར་བའི་49སྤྲིན་གྱི་ཁ་དོག་ཟེར་བ་དང་གཅིག་གོ། དབྱིབས་རྣམས་ནི་གཙོ་བོ་ལྟོས་ས་ལྟོས་འཇོག་གིས་བཞག་པ་རེད། སྒྲ་ལ་རྣམ་པ་བརྒྱད་འཇོག་པས་སྤྲུལ་བའི་གང་ཟག་གི་ཆོས་བསྟན་པ་གཞུང་སྔ་མ་རྣམས་སུ་མ་ཟིན་པའི་སྒྲ་ལུང་དུ་བསྟན་པའི་སྙན་པར་འཇོག་པའི་ཚེ། སེམས་ཅན་དུ་སྟོན་པའི་སྒྲ་དང་། ངག་གི་རྣམ་པར་རིག་བྱེད་ཀྱི་སྒྲ་དང་། རྗོད་བྱེད་ཀྱི་སྒྲ་གསུམ་དོན་གཅིག་པས། གང་ཟག་མ་ཡིན་པའི་སྤྲུལ་པས་འདུས་བྱས་ཐམས་ཅད་མི་རྟག་ཅེས་བརྗོད་པའི་སྒྲ་ཆོས་ཅན། རང་རྒྱུ་སྐྱེས་བུའི་ལྕེ་རྐན་ལས་བྱུང་བའི་སྒྲ་ཡིན་པར་ཐལ།
ངག་ཡིན་པའི་ཕྱིར་ཞེས་རྩོད་པ་དང་། དེ་ལ་མཛོད་སྡོམ་གྱི་ལུང་དྲངས་ནས། སྟོན་པ་རྣམ་རིག་གསུངས་གཙོར་དགོངས་སོགས་གསུངས་ཀྱང་། དེང་སང་ནི་མཚན་གཞི་འཇོག་རྒྱུ་ཤིན་ཏུ་མང་བར་སྣང་། དྲིའི་སྐྱེ་མཆེད་སྐབས་སུ། ཞིམ་པ་ཡིད་འོང་དང་། མི་ཞིམ་པ་ཡིད་མི་འོང་། མི་མཉམ་པ་ཤས་ཆེ་བ་དང་། མཉམ་པ་ཤས་མི་ཆེ་བཅས་འཇོག་ཚུལ་གཅིག་དང་། དབང་བོ་ལ་ཕན་འདོགས་པ་ཞིམ་པ་དང་།
ཕན་མི་འདོགས་པ་མི་ཞིམ་པ། དེ་ལ་ཕན་གནོད་གང་ཡང་མི་བྱེད་པ་མཉམ་པ་དང་། སྦྱར་བྱུང་དང་། ལྷན་སྐྱེས་དང་། ཨ་སྤོ་སྨིན་པའི་དྲི་ལྟ་བུ་འགྱུར་བ་ལས་བྱུང་བའི་དྲི་དང་དྲུག་བཅས་འཇོག་ཚུལ་གཉིས་བཅས་སོ། རོའི་སྐྱེ་མཆེད་སྐབས་སུ། རྩ་བའི་རོ་དྲུག་པོ་རེ་རེ་ལ་མངར་བ་སོགས་རོ་དྲུག་རེ་ཕྱེ་བས་སོ་དྲུག་དང་། དེ་རེ་རེ་ལ་ལྕེ་ཤེས་ལ་ཕན་པ་དང་། འཇུ་བར་ཕྱོགས་ཚེ་ལུས་སེམས་ལ་མི་གནོད་པ་དང་། ཞུ་ཚེ་ལུས་སེམས་ལ་ཕན་པའི་རེ་རེ་སྟེ་གསུམ་གསུམ་ཕྱེ་བས་བརྒྱ་དང་བརྒྱད་ཡོད་པ་དང་།
གཞན་ཡང་སོ་དྲུག་པོ་ལ་མི་ཕན་པ་དང་། གནོད་པ་དང་། ཕན་མི་འདོགས་པ་གསུམ་གྱིས་དབྱེ་བས་བརྒྱ་རྩ་བརྒྱད་ཀྱང་ཡོད་དོ། རེག་བྱ་ལ་མི་འདྲ་བའི་ཁྱད་ཆེན་པོ་མ་མཐོང་བས་དེར་འཇོག་གོ། 50གསུམ་པ། སླར་ཡང་གཟུགས་སྒྲ་གཉིས་ཀྱི་དོན་གསལ་བོར་བཤད་པ། སྤྱིར་མིག་ཤེས་ཀྱི་གཟུང་བྱ་ལ་དབྱིབས་དང་ཁ་དོག་གཉིས་ལས་གཞན་མེད་ཀྱང་། མིག་ཤེས་ཀྱི་གཟུང་བྱ་ཇི་ཙམ་ཞིག་མང་ན་དབྱིབས་དང་ཁ་དོག་ཀྱང་དེ་ཙམ་གྱིས་མང་། དེང་སང་སྔོན་ཐོན་གྱི་རྒྱལ་ཁབ་ལ་ལ་ཟླ་བའི་གོ་ལའི་རྟེན་དང་བརྟེན་པ་བཅས་པའི་དབྱིབས་དང་ཁ་དོག་མཐོང་བར་མ་ཟད། སྐར་མ་མིག་དམར་གྱི་དངོས་པོ་རྣམས་ཀྱང་མིག་གི་སྤྱོད་ཡུལ་དུ་གྱུར་པ་རེད།
ང་ཚོ་བོད་ཀྱི་ལུང་པ་རྣམས་སུ་བླ་མ་རྟོགས་ལྡན་འགའ་རེའི་དབུ་ཐོད་ལ་སྐུ་གཟུགས་རང་བྱུང་གིས་ཤར་ནས་དྲི་བཟང་སྤོས་ཀྱིས་བསྟན་པའི་ཚེ་མིག་ཤེས་ཀྱི་བཟུང་ཐུབ་པར་བཤད། འོན་ཀྱང་རང་བྱུང་སྐུ་གཟུགས་ཀྱི་ཁ་དོག་བླ་མའི་དབུ་ཐོད་ཀྱི་ཁ་དོག་ཡིན་ནམ་ཁ་དོག་གཞན་ཞིག་ཡིན། དབྱིབས་ཀྱང་ཤ་ལས་གྲུབ་པ་ཡིན་ནམ་གཞན་ཞིག་གང་ཡིན་ཆ་མ་མཚལ། གཞན་ཡང་མི་ལ་རས་པ་དབྱིབས་དང་ཁ་དོག་རྩ་བ་ནས་མ་འགྱུར་བཞིན་དུ་གཡག་རྭའི་སྦུག་ན་བཞུགས་པ་རས་ཆུང་པས་མཇལ་བ་དེ་ཡང་མི་སྲིད་པ་ཞིག་མིན་ཏེ། འཛམ་གླིང་གི་རི་ར་བ་བྲག་ཁང་ཁྱིམ་མཐའ་དག་ཀྱང་གློག་གི་བརྙན་འཕྲིན་གྱི་སྟོབས་ཀྱིས་ཤེལ་སྒོ་ཆུང་ངུ་དེ་འདྲ་ནང་ནས་ཀྱང་བལྟ་ཐུབ་པ་བྱུང་། འོན་ཀྱང་རྗེ་མི་ལས་ཆོས་ཉིད་མཁྱེན་ཏེ་ཆེ་ཆུང་གཉིས་མེད་དུ་རྟོགས་པས་རྭ་སྦུག་ན་བཞུགས་ཚུལ་དང་གློག་གི་སྟོབས་ཀྱིས་གཟུགས་ཤར་ཚུལ་ཨེ་འདྲ་ནི་མི་ཤེས་ཀྱང་། གང་ལྟར་གཟུགས་ཆེན་པོ་ཞིག་དངོས་པོ་ཆུང་ངུ་ཞིག་གི་ནང་དུ་ཡོད་ཚུལ་ནི་འདྲ་བོ་འདུག ད་དུང་ཡང་མིག་ཤེས་ཀྱི་གཟུང་བྱ་ཉིན་རེ་བཞིན་ཇེ་རྒྱས་སུ་འགྲོ་བཞིན་པ་རེད། རྣ་ཤེས་ཀྱི་མཉན་བྱ་མཐའ་དག་སྒྲ་ཡི་དབྱེ་བ་བརྒྱད་ཀྱི་ནང་དུ་འདུ་རུང་། མདུན་གྱི་དམ་51བཅའ་བས་འདོན་བཞིན་པ་མ་ཡིན་པའི་བློ་ལ་གཟུང་བའི་བརྒྱད་སྟོང་པ་དེ་རྣ་ཤེས་ཀྱི་མཉན་བྱ་ཡིན་མིན་གྱི་དཔྱད་པ་མང་པོ་འདུག
འབྲུག་གི་སྒྲ་ནི་སེམས་ཅན་རྣམས་ཀྱི་རྣ་ཤེས་ཀྱིས་མཉན་བྱ་ཡིན་པ་གོ་ཡང་། སྒྲ་དེ་གང་ནས་འབྱུང་བ་ལ་དཔྱད་པ་དེ་འདྲ་མི་འདུག བདག་ཅག་གི་སྟོན་པས། ཀུན་དགའ་བོ་སེམས་ཅན་རྣམས་ཀྱི་འབྲུག་གི་སྒྲ་ཞེས་བྱ་བ་དེ་ནི་སྤྲིན་གྱི་སྒྲའོ་གསུངས། དེ་ནི་སྤྲིན་བརྡར་བའི་གློག་གི་སྒྲ་ཞིག་ཏུ་འདོད། མ་གཞི་དེང་སང་རྒྱལ་ཁབ་མང་པོ་གོ་ལ་གཞན་དག་ཏུ་འཕུར་ལྡིང་བྱེད་པའི་ཚེ་མཁའ་དབྱིངས་ན་འབྲུག་ཅེས་པའི་སྲོག་ཆགས་འཇིགས་སུ་རུང་བ་ཞིག་མཐོང་བའི་ལོ་རྒྱུས་མི་འདུག ཡང་མི་ཁ་ཤས་ཀྱིས་འབྲུག་མཐོང་པ་མ་ཟད་འབྲུག་རྣམས་མཚོ་ཆེན་པོ་རུ་ཆུ་འཐུང་བར་ཡོང་ནས། མཁའ་དབྱིངས་སུ་ཁམ་གྱིས་ཆུ་འདྲེན་པས་ཆུ་ཡི་ལྷག་མ་རྣམས་འཐོར་བས་འབྲོག་སྡེ་མང་པོ་འཁྱེར་བར་བཤད། འདི་ནི་དོན་དུ་རླུང་འཁོར་ཆེན་པོས་ཆུ་འདྲེན་པ་ལ་འབྲུག་ཏུ་འཁྲུལ་སོང་བ་ལས་གཞན་གང་ཡང་མིན། ཕྱི་རོལ་པས་སྒྲ་ནི་ཕྱི་རོལ་གྱི་ཡུལ་ན་རྟག་པར་གནས་ཤིང་རླུང་བརླན་པས་གཡོག་པ་ལ་སྐྱེས་བུས་བྱེད་རྩོལ་གྱི་སྟོབས་ཤུགས་ཀྱིས་རླུང་ཁ་ཕྱེ་ནས་སྒྲ་བྱུང་བ་ཡིན་ཟེར།
ང་ཚོ་ནི་རྣམ་རྟོག་དབང་གིས་རླུང་གཡོས་ཏེ། ། དེས་གནས་དང་བྱེད་པ་དང་། ། རྩོལ་བ་བསྐྱེད་དེ་དབུགས་དབྱུང་དང་། ། ལྷན་ཅིག་ཡི་གེའི་གདངས་རྣམས་སྐྱེས་གསུངས་པ་དང་། ཁྱད་པར་དུ་ཨ་ཡིག་གདངས་སྐྱེ་བ་མེད་པ་ཞིག་ཡིན་པ་དང་། ཨ་ནི་སྟོང་དང་མི་སྟོང་གི དབུ་མའམ་དམིགས་སུ་ཡོད་མ་ཡིན་ཞེས་དང་། དབྱིངས་ལས་ཨ་བྱུང་ཨ་ལས་ནི། ཡི་གེ་སྣ་ཚོགས་རྣམས་སུ་འཕྲོ་ཞེས་གསུངས་པས་སྤྱིར་རྒྱ་བོད་གང་གི་ལུགས་ལ་ཡང་སྒྲ་ཐམས་ཅད་ཀྱི་རྩ་བ་ཨ་ཡིག་དེ་རང་གཤིས་ཀྱིས་འབྱུང་བཞིན་ཡོད། དེར་བརྟེན་ང་ཚོ་ནང་པས་ཀྱང་དབྱིངས་ལས་སྒྲ་འབྱུང་བ་ཡིན་པ་ཁས་ལེན་ཞིང་།
དབྱིངས་ཀྱི་སྒྲ་ལ་དབྱེ་བ་དང་རྩོལ་བ་མི་འདྲ་བས་སྒྲ་གདངས་མི་འདྲ་བ་འགྱུར་བ་རེད། མ་ཟད་བདག་ཅག་གི་སྟོན་པས། སྟོང་ཉིད་རྟེན་འབྲེལ་དུ་གཏན་ལ་འབེབས་སྐབས། རྔ་ཡི་52སྒྲ་ནི་སྐྱེས་བུས་ལག་པ་ལས་མ་བྱུང་། རྔ་དབྱུག་ལས་ཀྱང་མ་བྱུང་། རྔ་ཡི་ཀོ་བ་ལས་ཀྱང་མ་བྱུང་། རྔ་ཤིང་ལས་ཀྱང་མ་བྱུང་། འོན་ཀྱང་ཚོགས་པ་ལས་བྱུང་བཞིན་ཆོས་ཐམས་ཅད་སྣང་སྟོང་རང་བཞིན་དུ་གསུངས་སོ། འདིའི་དཔེར་རྔ་སྒྲ་འཇོག་ཚུལ་ལ་འདི་ཡང་གོ་རྒྱུ་ཆེན་པོ་འདུག་སྙམ། དེ་བཞིན་དུ་རྣམ་རྟོག་དབང་གིས་རླུང་གཡོས་ཏེ་གསུངས་པ་འདིས་ཀྱང་དོན་ཆེན་པོ་བསྟན་ཏེ།
དཔེར་ན་གོ་ལ་འདིའི་ཕྱི་རོལ་དུ་ཕྱིན་རྗེས་དབུགས་ཀྱི་རིགས་གཏན་ནས་མེད་པ་ཡིན་ཙང་སྐྱེས་བུས་ལྕེ་རྐན་གྱི་བྱེད་རྩོལ་གྱིས་སྒྲ་དེ་ཕན་ཚུན་བསྐྱལ་ཐུབ་ཀྱི་མེད་ཅིང་གློག་གི་ཁ་པར་བེད་སྤྱད་དགོས་པ་དངོས་སུ་གྲུབ། དེར་བརྟེན་སྒྲ་འབྱུང་བ་ལ་དབུགས་ནི་ཤིན་ཏུ་གལ་ཆེན་ཞིག་ཏུ་སྣང་། མུ་སྟེགས་པས་སྒྲ་རྟག་པ་རླུང་གི་གཡོག་བྱ་ཞིག་ཏུ་འདོད་པ་ལས་ཀྱང་ཁྱད་པར་དུ་འཕགས་པའི་གསུང་འདི་དག་ནི་ཚད་ཐུབ་ཀྱི་གཏམ་དུ་སྣང་། བོད་ཀྱི་རིགས་གཞུང་རྣམས་སུ་རྡུལ་རྫས་ལས་གྲུབ་པའི་རགས་པའི་རྡུལ་ཀུན་ལ་རྡུལ་རྫས་བརྒྱད་འདུས་ཀྱི་གོང་བུ་འཇོག་པ་ལས་སྒྲ་རྡུལ་མི་འཇོག་པ་དེ་ཡང་དེ་ཡིན་སྙམ། དེ་ཡང་མཛོད་ལས། འདོད་ན་སྒྲ་མེད་རྡུལ་རྫས་བརྒྱད་གསུངས་པ་དང་ཡང་མཐུན་ནོ། མཁས་དབང་ནམ་མཁའི་ནོར་བུས། བོད་ཀྱི་ཆོ་ག་ཐོས་གྲོལ་རྣམས་སུ། ། སྒྲ་འོད་ཟེར་གསུམ་དགྲ་རུ་མི་བལྟ་ཞིང་། སངས་རྒྱས་དཀར་པོའི་ཞིང་ཁམས་མཐོང་བ་ཤོག་གསུངས་པ་འདི་ལ་གོ་རྒྱུ་ཆེན་པོ་འདུག
སྔོན་མའི་ལུས་བོར་ནས་རྣམ་ཤེས་མུན་ནང་དུ་ཞུགས་པ་ལྟ་བུར་འགྱུར་ཚེ། བར་དོའི་རྣམ་ཤེས་སྐྱེད་བྱེད་དུ་ཐོག་མར་རང་བྱུང་ཁམས་ཀྱི་སྒྲ་ཆེན་པོ་གྲགས་པ་དང་། དེ་ནས་འོད་ཟེར་ཀྱི་རླབས་འཕྲོས་པས། རྣམ་ཤེས་ཇེ་གསལ་དུ་འགྲོ་བ་ཞིག་ཡིན་པ་འདི་ནི། ཚན་རིག་པའི་སྐད་ཆ་དང་མཐུན་པོ་འདུག་གསུངས། རྒྱའི་སྐད་དུ་(རྐི)ཟེར་བ་དེ་ཡང་དེ་འདྲ་ཞིག་འཇོག་པ་ཡིན་སྙམ། བོད་ཀྱི་བསྡུས་གཞུང་རྣམས་སུ། ས་སེར་འབྱུང་བ་ཡིན་གྱི་ཁ་དོག་མིན། རྟ་དཀར་གང་ཟག་ཡིན་གྱི་ཁ་དོག་མིན་གསུངས་པས་ས་དང་ཁ་དོག་གཉིས་དབྱེ་འབྱེད་གསལ་བོ་གནང་བ་འདི་ནི་ཚན་རིག་དང་མཐུན་53པའི་གཏམ་དུ་སྣང་། ཁ་དོག་ནི་འོད་རླབས་ཡིན་པར་མཁས་དབང་དགེ་འདུན་ཆོས་འཕེལ་གྱིས།
ཁ་དོག་རྣམས་ནི་ཕྲ་རབ་ཀྱི་རྦ་ཀློང་གཡོ་ཚུལ་ཙམ་སྟེ། དཔེར་ན། འོད་ཀྱི་རླབས་མིག་འཛུམ་གཅིག་ལ་བརྒྱད་བརྒྱ་གཡོ་བ་དག་ལ་དམར་པོའི་སྣང་བ་འཆར་ཞིང་། བཞི་བརྒྱ་གཡོ་བ་ལ་སེར་པོའི་སྣང་བ་སོགས་འཆར་བ་ལས། ཁ་དོག་ཙམ་གཞིའི་ཕྲ་རབ་རྣམས་ལ་ཁ་དོག་གི་ཁྱད་ཅི་ཡང་མེད་པར་མཐོང་། དེ་བཞིན་བོད་དུ་གཏམ་སྨྲས་པ་རྒྱ་ནག་ཏུ་སྐད་ཅིག་གཉིས་པར་ཐོས་པའི་འཕྲུལ་སྤྱད་བཟོས་ཤིང་། རྒྱ་ནག་ཏུ་ཡོད་པ་བོད་དུ་གཟུགས་དཔར་ཡང་འདེབས་ནུས་པས་དངོས་པོ་ཐམས་ཅད་གློག་གི་རྦ་ཀློང་ནང་དུ་རྒྱུག་གི་ཡོད་པའི་འབྲས་རྟགས་མཐར་ཐུག་མིག་གིས་མཐོང་བ་དེ་རེད་གསུངས་པ་དང་། བདེན་གསུངས་དེ་དག་དེང་གི་དུས་སུ་ནི་སྔར་ལས་ཀྱང་མངོན་དུ་གྱུར་བཞིན་པ་རེད། དེང་སང་ཚན་རིག་པས་འོད་རླབས་རིང་ཐུང་བདུན་ཕྱེས་ཏེ་དེ་རྣམས་གཡོ་བར་མྱུར་ཤུགས་ཆེ་ཆུང་གིས་སྔོ་སེསྡོདཀར་དམར་འཇོག་པ་ལགས། ད་དུང་མཁས་དབང་དགེ་འདུན་ཆོས་འཕེལ་གྱིས།
དེ་བཞིན་དཀར་པོ་ཡོད་པས་ནག་པོ་མིག་ལ་སྣང་ནུས་ཀྱི་དཀར་པོ་ལེགས་པོའི་དངོས་པོ་ཡན་གར་བ་ཅི་ཡང་འཇིག་རྟེན་ན་མི་སྲིད་དོ་བྱ་བ་འདི་གསར་དུ་གོ་ནས་ལོ་ལྔ་བཅུ་སོང་སོགས་འགའ་ཞིག་གིས་སྨྲ་ཡང་། རང་རེའི་ཀླུ་སྒྲུབ་སོགས་ཀྱིས་གནའ་གནའ་ཞིག་ནས་གོ་བ་དེ་ཀ་རང་ཡིན་སོགས་གསུངས། འདི་དག་ལ་བལྟས་ནས་གཟུགས་དྲི་རོ་རེག་བྱ་བཞི་དང་ས་ཆུ་མེ་རླུང་གི་རྡུལ་རྡུལ་རྫས་བརྒྱད་པོ་སོ་སོ་ཡོད་ཚུལ་གསུངས་པ་ལ་རྒྱུ་མཚན་ཆེན་པོ་ཡོད་པ་གོ དཔེར་ན་བོད་ཀྱི་བསྡུས་གཞུང་ལས་མེ་དམར་པོ་རེག་བྱ་འཇོག་སྟེ། ཚ་ཞིང་བསྲེག་པ་ཞེས་གསུང་བ་དང་། མེ་དམར་པོའི་དྲི་དང་རོ་སོགས་ཆེས་ཐ་དད་ཡིན་པ་གོ་སྟེ། རོ་རྡུལ་དང་དྲི་རྡུལ་མི་འདྲ་བས་རོ་རྡུལ་དང་དྲི་རྡུལ་མཉམ་དུ་ཡོད་རུང་། མྱོང་བྱ་དྲི་ནི་མྱོང་བྱེད་ལྕེ་ཤེས་ཀྱིས་རྩ་བ་ནས་མྱོང་མི་ཐུབ། དེ་བཞིན་གཞན་དག་ཀྱང་འདྲ། དེ་ཡང་ཇི་སྐད་དུ།
གཉིས་གཟུགས་འགྱུར་ཏེ་རྡུལ་ལ་མེད་གསུངས་པ་སོགས་སོ། འཇིག་54རྟེན་པ་རྣམས་ཀྱིས། ཁ་དོག་དབྱིབས་ལ་ས་ཞེས་བརྗོད་པ་ལས་ངོས་འཛིན་ཇི་བཞིན་བྱ་མི་ཐུབ་པའི་ཚུལ་མཛོད་ལས་གསུངས་པ་བཞིན་ནོ། བཞི་པ། སྒྲ་རླུང་དང་འོད་རླབས་ཀྱི་མྱུར་ཚད་བཤད་པ། སྔོན་དུས་ཚན་རིག་པ་མང་པོས་ཞིབ་འཇུག་བྱས་བྱས་པའི་རྗེས་འབྲས་སུ་ཐོག་མར་སྒྲ་རླབས་ནི་ཆེས་མྱུར་བ་དང་པོར་འཇོག་པ་རེད། དེ་རྗེས་གོམ་གང་མདུན་སྤོས་ཀྱིས་སླར་ཡང་ཞིབ་འཇུག་གང་མང་བྱས་མཐར་འོད་རླབས་ནི་སྒྲ་རླབས་ལས་ཀྱང་མྱུར་བར་གོ་སྟེ། དེའི་བརྡ་འཕྲོད་ཐབས་སུ་མཁའ་ལ་གློག་འཚུབ་པ་དང་སྒྲ་བྱུང་བ་གཉིས་དུས་མཉམ་ན་ཡང་། མི་རྣམས་ཀྱིས་ཐོག་མར་འོད་འཁྱུག་པ་མཐོང་བ་དང་། དེ་རྗེས་སྒྲ་ཐོས་པ་དེ་རེད་ཅེས་བཤད།
སྤྱིར་སྒྲའི་མྱུར་ཚུལ་ནི་དྲོ་ཚད་ཆེ་ཆུང་དང་དངོས་པོ་མི་འདྲ་བའི་ནང་དུ་མྱུར་ཚད་ཀྱང་མི་འདྲ། དཔེར་ན་རྒྱང་སྒྲགས་སོ་སོ་ནས་གྲགས་པའི་སྒྲ་ལ་མཚོན་ན་དེ་ནི་མཁའ་དབུགས་ཀྱི་གཡོ་འགུལ་ཁྲོད་དུ་བརྒྱུད་དེ་བགྲོད་དགོས་པས་སྐར་ཆ་རེ་ལ་སྨི་སུམ་བརྒྱ་བཞི་བཅུ་རེ་བགྲོད་ཐུབ། དེར་བརྟེན་གློག་འཕྲིན་ལས་ཁུངས་དང་ཐག་རིང་ཐུང་མི་འདྲ་བས་རྒྱང་སྒྲགས་སོ་སོ་ནས་གྲགས་པའི་ཚིག་གཅིག་པའི་སྒྲ་དེ་ཐོས་རྒྱུ་ལ་ཡང་དུས་སྔ་ཕྱིའི་ཁྱད་པར་ཡོད། དེ་ལྟར་ན་མཁའ་དབུགས་ཁྲོད་ཀྱི་སྒྲ་ཡི་མྱུར་ཚད་ནི་ཆེས་དལ་བ་ཞིག་རེད། ལྕགས་རྡུལ་ལ་བརྒྱུད་དེ་བགྲོད་པའི་སྒྲའི་མྱུར་ཚད་ནི་སྐར་ཆ་རེ་ལ་སྨི་ལྔ་སྟོང་ཉིས་བརྒྱར་བགྲོད་ཀྱིན་ཡོད། དེ་ལས་ཀྱང་མྱུར་བའི་འོད་རླབས་ནི་དབྱིངས་སྟོང་རྐྱང་(ཟློ༠ )དུ་བགྲོད་པ་ཡིན། སྐར་ཆ་རེ་ལ་སྨི་དུང་ཕྱིར་གསུམ་བགྲོད་ཐུབ་པ་རེད། སྐར་མའི་འོད་འདི་དག་ཀྱང་དེ་འདྲ་ཞིག་མྱུར་ན་ཡང་། ང་ཚོས་སྐར་འོད་མཐོང་དུས་སྐར་མ་ཁོ་རང་སྔར་མ་ཞིག་ནས་འགག་ཚར་བ་བཤད། དཔེར་ན་ཉི་མ་ལས་གཞན་དུ་སའི་གོ་ལ་དང་ཐག་ཉེ་ཤོས་ཀྱི་བརྟན་སྐར་ཡང་འོད་ལོ་བཞི་དང་གྲངས་ཆུང་གཉིས་55གཉིས་རིང་བའི་ས་ན་ཡོད།
དེ་བས་ན་ང་ཚོས་ད་ལྟ་མཐོང་བའི་སྐར་མའི་འོད་ནི་དེ་ཉིད་ལས་ལོ་བཞི་སྔོན་ལ་འཕྲོས་པའི་འོད་རང་ཡིན་པར་བཤད། དེ་དག་ལ་བརྟེན་ནས་སྐར་མ་དང་ང་ཚོ་བར་དུ་ཆེས་རྒྱང་རིང་བ་གོ་ཐུབ། དངོས་གནས་བཤད་ན་སྒྲ་རླབས་དང་འོད་རླབས་ལས་ཀྱང་མྱུར་བ་དེ་རྣམ་ཤེས་གསལ་རིག་ཡིན་པས་སྐར་ཆ་གཅིག་ལ་སྟོང་ཆེན་པོ་སྐོར་ཐུབ་ཀྱི་ཡོད་པ་དེ་ཡང་སྟོན་པ་ཤཱཀྱ་ཐུབ་པས་འཕྲུལ་དང་རྣམ་རྟོག་མང་བོ་མི་དགོས་ནས། མཁྱེན་པ་གཅིག་གིས་ཆོས་ཀྱི་སྔོན་དུ་ཡིད་འགྲོ་སྟེ། ཡིད་མགྱོགས་ཡིད་ནི་གཙོ་བོ་ཡིན་གསུངས་པས་བདེན་ཐུབ་ཀྱི་གཏམ་དུ་སྣང་། དེ་བཞིན་དུ་དེང་སང་ཕྲ་མཐོང་རྒྱང་ཤེལ་སྤྱོད་ནས་སྲོག་ཆགས་ཕྲ་བ་འབུ་ཕྲ་(མི༧ )ཞེས་པ་ཕྱི་གཟུགས་ནང་གཟུགས་མཐའ་དག་ལ་ཁྱབ་འདུག་ཅེས་ཐག་གཅོད་པ་དེ་ཡང་སྟོན་པས་ལོ་གཉིས་སྟོང་སྔོན་ནས་གློག་དང་རྒྱང་ཤེལ་གང་ཡང་མེད་བཞིན་མཁྱེན་ཞིང་གཟིགས་པའི་སྒོ་ནས། ཤིང་རྟའི་འཕང་ལོའི་ཁྱོན་ལ་ཡང་ས་འདི་ནི་ང་ཡིའོ་སྙམ་པའི་སྲོག་ཆགས་གྲངས་བསམ་གྱིས་མི་ཁྱབ་པ་མཐོང་གསུང་བ་དང་། མ་ཟད་གཉའ་ཤིང་གང་ཙམ་བལྟ་ནས་འགྲོ་ལ་སེམས་འཁྲུལ་མེད་གསུངས་པས་འགྲོ་བའི་ཚེ་ན་ཡང་མྱི་རྒོད་སྤྱོད་པས་རྐང་ལག་ཐམས་ཅད་གང་བྱུང་དུ་མི་གཡུག་ཅིང་འཇམ་པོ་དགོས་ཚུལ་གསུངས་པའི་གནད་ཀྱང་རང་བྱུང་ཁམས་ཀྱི་འབུ་ཕྲ་རྣམས་གསད་པར་དགོངས་པ་ཡིན། སྔོན་བྱོན་མཁས་པའི་གསུངས་སུ། རྩམ་ཟན་ཕོར་བ་གང་ནི་འབུ་ཕོར་བ་གང་ཡིན་གསུངས་པ་ཡང་འབུ་ཕྲ་ལ་དགོངས་པ་རེད།
དེང་གི་ཚན་རིག་པས་རྡུལ་རྫས་ཀྱི་དངོས་པོ་མཐའ་དག་བར་གསེང་དང་བཅས་པ་ཡིན་པ་མ་ཟད་མཁའ་དབུགས་དང་བཅས་པར་རྒྱང་ཤེལ་ནས་མཐོང་པ་དེ་ཡང་བྱེ་བྲག་སྨྲ་བའི་སློབ་དཔོན་དག་གིས། གནའ་གནའ་ནས་རྡུལ་རྫས་རགས་པ་ཐམས་ཅད་ནི་རྡུལ་རྫས་ཆ་མེད་ཀྱིས་བརྩམས་པས་བར་དང་བཅས་པ་རྨ་ཐོང་བས་རྣ་འཇགས་ཁུར་དགོས་པ་ཞིག་གསུངས་མྱོང་། བསྡུས་གཞུང་རྣམས་སུ་དབྱིབས་བཤད་པ་འདི་ལ་ཡང་དགོས་པ་ཆེན་པོ་ཞིག་ཡོད་དེ། དབྱིབས་56གཟུགས་མི་འདྲ་བ་མང་པོར་བལྟས་ནས་མཁས་དབང་མང་པོར་གསར་གཏོད་ཀྱི་འདུ་ཤེས་ཆགས་མྱོང་། ཨ་རིའི་ཚན་རིག་པ་ནོ་པིར་བྱ་དགའ་ཐོབ་མཁན་ཀོ་ལ་ཞའོ་ཞེས་པས། རྟག་པར་གླིང་ཀ་རུ་འཁྱམས་འཁྱམས་ལ་སོང་ནས་མཐའ་ཁོར་གྱི་དོན་དངོས་ལ་ཡིག་འཇོག་བྱེད་འོས། གལ་ཏེ་ཁྱེད་ཀྱིས་སྔོན་མར་གླང་པོ་ཆེ་མཐོང་མ་མྱོང་བ་ཡིན་ན་གླང་པོ་ཆེའི་དབྱིབས་གཟུགས་གང་འདྲ་ཞིག་ཡིན་པ་ག་ལ་ཤེས་ཞེས་གསུངས་སོ། ། ཁ་དོག་བཤད་པའི་དགོས་པ་ནི། འོད་རླབས་མི་འདྲ་བའི་གནད་རྣམས་ཤེས་རྗེས་གློག་གི་སྟོབས་ཀྱིས་བརྙན་འཕྲིན་དུ་ཁ་དོག་རྣམས་ཤར་ཐུབ་པ་དང་དཔར་ཆས་སོགས་ཀྱིས་དེ་རྣམས་ཇི་བཞིན་བསྡུ་ཐུབ་པ་དེ་ཡིན། སྒྲ་བཤད་པའི་དགོས་པ་ནི།
རྗོད་བྱེད་ཀྱི་སྒྲ་ལ་དགོས་པ་ཡོད་པ་བཤད་ཅི་དགོས། རྗོད་བྱེད་ཀྱི་སྒྲ་མིན་པའི་རོལ་མོའི་སྒྲ་དཀྲོལ་བ་ལ་ཡང་དགོས་པ་ཆེན་པོ་ཡོད་དེ། ཚན་རིག་པ་ཕུའུ་ལང་ཁོ་ནི་ཀང་ཆིན་རོལ་མོ་བ་ཞིག་ཡིན་པ་ཞིག་ཡིན་ལ་ཨེའེ་དབྱིན་སི་ཐན་ནི་ཐི་ཆིན་ཆུང་བ་དཀྲོལ་མཁན་ཕུལ་བྱུང་བ་ཞིག་ཡིན། ཨའེ་དབྱིན་སི་ཐན་ལགས་ཀྱིས་ཚན་རིག་གི་གནད་དོན་བསམ་གཞིགས་གནང་སྐབས་རྟག་པར་ཐི་ཆིན་ཆུང་ཆུང་དཀྲོལ་གནང་གི་ཡོད་པ་རེད། ལྔ་པ། སླར་ཡང་དྲི་རོ་རེག་བྱ་གསུམ་གྱི་དོན་གསལ་པོར་བཤད་པ། དྲི་རོ་རེག་བྱ་གསུམ་གྱི་བདག་ཉིད་དེ། སྣ་ལྕེ་ལུས་ཀྱི་ཁམས་སུ་བྱས་ཏེ་ལུས་རྒྱས་པར་བྱེད་པ་ཡིན། བོད་ཀྱི་བསྡུས་གཞུང་རྣམས་ལས་བཤད་པ་ལྟར་དྲི་རོ་རེག་བྱ་གསུམ་པོ་སྣ་ཤེས་དང་ལྕེ་ཤེས་ལུས་ཤེས་བཅས་ལ་འཕྲད་མི་འཕྲད་དང་ཡིད་དུ་འོང་མི་འོང་ལ་མ་བལྟ་ནས་སྣ་ལྕེ་ལུས་གསུམ་ལ་ཕན་འདོགས་མི་འདོགས་ལ་བལྟས་ནས་ཕན་འདོགས་པ་དེ་ཞིམ་འཇམ་ཡིད་འོང་དང་ཕན་མི་འདོགས་པ་དེ་ཞིམ་འཇམ་མིན་པར་འཇོག་སྟེ་སྤྱོད་དགོས་པ་ཞིག་ཡིན། ཕྱི་གླིང་57པ་དག་གིས་ཀྱང་དྲི་རོ་རེག་བྱ་གསུམ་ལ་སྤྱོད་ཚེ་སྣ་ལྕེ་ལུས་གསུམ་ལ་ཕན་འདོགས་པ་དེ་གཙོ་བོར་སྤྱོད་ཀྱི་ཡོད་པ་ལས་ཡིད་དུ་འོང་མི་འོང་ལ་མི་ལྟ་བ་ཞིག་ཡིན།
སྤྱིར་དྲི་རོ་རེག་བྱ་བཟང་ངན་དེ་ཡང་ལྟོས་ས་ལྟོས་འཇོག་གིས་བཞག་པ་ལས་གཏན་འཁེལ་གྱིས་བཟང་ངན་ཞིག་རྙེད་ཐུབ་པ་མི་འདུག དཔེར་ན་རྒྱ་གར་ཚ་བ་ཆེ་སྟབས་ཀྱིས་ལྷ་ཡི་གོས་རྣམས་ཀྱང་སྲབ་འཇམ་ཡང་པ་ལྷ་ཡི་གོས་ཞེས་སྲབ་ལ་འཇམ་ཞིང་ཡང་བ་ཞིག་ནི་རེག་བྱ་གཙིགས་ཆེ་བ་ཞིག་ཏུ་འཇོགབོད་ཀྱིས་ཀྱང་དཔེ་ཆ་རྣམས་སུ་སྲབ་འཇམ་ཡང་བ་ལྷ་ཡི་གོས་ཞེས་འདོན་ན་ཡང་། མཐོ་སྒང་གི་སྟེང་དུ་ས་གྲང་མོ་འདི་འདྲ་ཞིག་ལ་སྲབ་པ་དང་ཡང་བ་ཞིག་ཏུ་གོས་བཟང་པོར་བརྩི་མི་རུང་སྙམ། འཕྲོས་དོན། མ་གཞི་མཁས་དབང་དགེ་འདུན་ཆོས་འཕེལ་གྱིས་གསུངས་པ་ལྟར་ང་ཚོ་བོད་ཀྱི་མི་ལ་རྒྱ་གར་བས་གང་ཐད་ནས་ཤུགས་རྐྱེན་ཟབ་མོ་ཞིག་ཐེབས་ཡོད། མཐའ་ན་གནའ་རབ་ཀྱི་རྩོམ་རིག་དག་ན་རི་མ་ལ་ཡ་དང་འབིགས་བྱེད་སོགས་རྨ་རྒྱལ་སྤོམ་ར་དང་གངས་ཏི་སེའི་སུམ་ཆ་གཅིག་ལས་མེད་ཅིང་བརྗིད་ཉམས་ཀྱི་ཆ་ནས་ཀྱང་དོ་མི་ཟླ་ཡང་མདྷར་དང་འབིགས་བྱེད་སོགས་ཆེས་མང་པོ་གྲགས་ཏེ་རླབས་ཆེན་རྩིས། འོན་ཀྱང་དེང་རབས་ཀྱི་མཁས་དབང་འགས་རྨ་རྒྱལ་སྤོམ་རའི་གཉེར་མ་དང་གངས་དཀར་ཏི་སེའི་མིག་ཆུ་ཤོར་བ་རྣམས་གཟུར་གནས་ཀྱི་མདའ་མོས་རྩོམ་རིག་གི་གཞུ་རྒྱུད་ལ་དྲངས་ཏེ་གངས་ཅན་གྱི་གཞོན་ནུ་ལ་གཏོད་དུས་འཕག་འཚག་བྱེད་ཀྱིན་ཡོད། དཀྱུས་ཀྱི་དོན། འཇམ་ཙུབ་ཟེར་བ་དེ་ཡང་། དངོས་པོ་ཁོ་རང་འཇམ་རྩུབ་གང་ཡང་མིན་ཞིང་ཡུལ་དབང་ཤེས་གསུམ་འཕྲད་པའི་ཚེ་འཇམ་ཙུབ་བྱུང་བ་ཡིན།
དཔེར་ན་ཆུ་ཁོ་རང་འཇམ་ཙུབ་གང་ཡང་མིན་རུང་ཉའི་དབང་བོ་དང་འཕྲད་ན་ཆེས་འཇམ་པ་ཞིག་སྣང་གི་འདུག དེ་བཞིན་ང་ཚོའི་དབང་པོར་ཆེས་ཙུབ་པའི་ཚེར་མ་དེ་ཡང་རྔ་མོ་ལ་ཚྭ་བཞིན་སྣང་གི་འདུག མ་ཟད་འདུལ་བ་རྣམས་སུ་ཡང་དྲི་རོ་རེག་གསུམ་གྱི་བདག་ཉིད་ཅན་གྱི་ཟས་རྣམས་སྨན་དུ་འཇོག་སྟེ། བཀྲེས་ནད་སེལ་ཕྱིར་དུས་རུང་གི་སྨན་དང་། སྐོམ་ནད་58སེལ་ཕྱིར་ཐུན་ཚོད་ཀྱི་སྨན་དང་། རླུང་ནད་སེལ་ཕྱིར་ཞག་བདུན་པའི་སྨན་དང་། འདུས་ནད་སེལ་ཕྱིར་འཚོ་རྐྱང་གི་སྨན་བཅས་སྟོན་པས་གནང་བ་དང་། དེ་བཞིན་བཤེས་སྤྲིངས་ལས་ཀྱང་། ཁ་ཟས་སྨན་དང་འདྲ་བ་རིག་པ་ཡིས། ། འདོད་ཆགས་ཞེ་སྡང་མེད་པར་བསྟེན་བགྱི་ལ།
རྒྱགས་ཕྱིར་མ་ལགས་སྙེམས་པའི་ཕྱིར་མ་ལགས། ། འཚག་ཕྱིར་མ་ལགས་ལུས་གནས་འབའ་ཞིག་ཕྱིར་ཞེས་གསུངས་སོ། ། རེག་བྱའི་བདག་ཉིད་ཅན་གྱི་ལྕི་ཡང་རྣམས་ཀྱང་དངོས་པོ་རང་ངོས་ནས་ལྕི་ཡང་འཇོག་ཏུ་མེད་ཅིང་། རྡུལ་རྫས་ཀྱི་དངོས་པོ་སྤུས་ཀ་ཅི་ཙམ་བཟང་ན་གོ་ལའི་འཐེན་ཤུགས་ཀྱང་དེ་ཙམ་གྱིས་ཆེ་བས་དེ་ལ་ལྗིད་མོ་ཟེར། དངོས་པོའི་སྤུས་ཀ་ཇི་ཙམ་ཞན་ན་གོ་ལའི་འཐེན་ཤུགས་ཀྱང་དེ་ཙམ་གྱིས་ཆུང་བས་ཡང་པར་འཇོག་པ་རེད། དངོས་པོ་ཁོ་རང་ལ་ཡང་ལྕིའི་ཁྱད་པར་མེད་པའི་འབྲས་རྟགས་ནི་འདི་ན་ལྗིད་ཚད་མི་འདྲ་བའི་དངོས་པོ་གཉིས་སའི་གོ་ལའི་ཕྱི་རོལ་ཏུ་འདྲེན་རྗེས་ཁྱད་པར་སྤུ་ཙམ་མེད་པས་སོ། སྐབས་འདིའི་སྤུས་ཀ་ཟེར་བ་དེ་ཡོངས་གྲགས་ཀྱི་སྤུས་ཀ་ལ་གོ་རྒྱུ་མ་ཡིན་པ། ཁེ་སྟོང་(ཪྷཊྭཱ)ཞེས་པའི་མང་ཉུང་ལ་བལྟ་དགོས། དྲི་རོ་རེག་གསུམ་བཤད་དགོས་པ་ཡང་། དྲི་རོ་རེག་གསུམ་ཞིམ་བཟང་དང་ཞིམ་བཟང་མིན་པ་ཇི་བཞིན་ཤེས་རྗེས་ཕན་པ་ཡོད་པའི་དྲི་རོ་རེག་གསུམ་སྤྱོད་པ་ལས་གནོད་པ་ཡོད་པའི་དྲི་རོ་རེག་བྱ་ལ་ཞིམ་བཟང་ཡིད་འོང་མཐོང་རུང་མི་སྤྱོད་པ་ཡིན།
དཔེར་ན་ཉལ་དུ་ཡི་དྲི་ཞིམ་རུང་དེ་ལ་ཕ་བསད་པའི་ལག་དམར་བཞིན་ཤིན་ཏུ་འཛེམ་དགོས་པ་ལས་ཞིམ་པ་ཞིག་ཏུ་འཇོག་མི་རུང་པས་གཞན་གཉིས་ཀྱང་འདྲ། དེ་ལྟར་དྲི་རོ་རེག་བྱ་གསུམ་ལ་བླང་དོར་ཚུལ་བཞིན་བྱེད་ན་ན་ཚ་ཉུང་ཞིང་ལས་དོན་འགྲུབ་ཅིང་སྲོག་ཡུན་རིང་འཚོ་བ་ལ་ཕན་པ་ཡོད། 59དྲུག་པ། ཚད་མ་རིག་པ་ལས་རྟགས་གསལ་དང་མཚན་གཞི་སྦྱར་ནས་བཤད་པ། ཐོག་མར་ལས་དང་པོ་པས་རྩོད་པ་ལ་འཇུག་སླ་ཕྱིར་རྩོད་ཚུལ་ཅུང་ཟད་གླེང་བ་ལ། སྔ་རྒོ4་ནི་དམ་བཅའ་བ་ཡིན་ཞིང་། ཕྱི་རྒོལ་ནི་རིགས་ལང་པའམ་རྩོད་པ་བྱེད་མཁན་ཡིན། དམ་བཅའ་བས་ལན་འདེབས་ཚུལ་ལ་ལྔ་ཡོད་དེ། འདོད་རྟགས་མ་གྲུབ་ཁྱབ་པ་མེད། ཁྱབ་པ་འགལ་དང་ཐེ་ཚོམ་ཟ།
ལྔ་པོ་ལན་ཞེས་བྱ་བ་ཡིན་གསུངས། དེ་ཡང་རྩོད་གཞི་དང་བསྒྲུབ་ཆོས་གཉིས་ལྡན་གྱི་སྦྱོར་ངག་རྣམས་ལ། འདོད་ལན་དང་ཐེ་ཚོམ་གྱི་ལན་གཉིས་གང་རུང་ལས་གཞན་མེད། དཔེར་ན་མི་ཆོས་ཅན། སྨྲ་ཤེས་དོན་གོ་ཡིན་པར་ཐལ་ཞེས་པ་ལ། འདོད་ཅེས་ལན་བཏབ་ཆོག འདོད་ལན་ཐོབ་ཟེར་ན་མི་སྨྲ་ཤེས་དོན་གོ་ཡིན་པར་འདོད་ཟེར་དགོས། མི་ཆོས་ཅན། སྨྲ་ཤེས་དོན་གོ་མ་ཡིན་པར་ཐལ་ཟེར་བ་ལ། ཐེ་ཚོམ་གྱི་ལན་ཅིའི་ཕྱིར་ཟེར་དགོས།
ཅིའི་ཕྱིར་ལན་ཐོབ་ཟེར་ན། མི་སྨྲ་ཤེས་དོན་གོ་མ་ཡིན་པ་ཅིའི་ཕྱིར་ཞེས་སོ། དེས་གཞན་ལ་ཡང་རིགས་འགྲེ། གལ་ཏེ་མི་ཆོས་ཅན། སྨྲ་ཤེས་དོན་གོ་ཡིན་པར་ཐལ། ལྷ་ཡིན་པའི་ཕྱིར་ཞེས་པ་ལ་རྟགས་མ་གྲུབ་ལན་རྒྱག་དགོས། རྟགས་མ་གྲུབ་ཀྱི་ལན་ཐོབ་ཟེར་ན། མི་ལྷ་ ་ཡིན་པ་རྟགས་མ་གྲུབ་ཟེར་དགོས། མི་ཆོས་ཅན། སྨྲ་ཤེས་དོན་གོ་ཡིན་པར་ཐལ།
སེམས་ཅན་ཡིན་པའི་ཕྱིར་ཞེས་པའི་རྟགས་ཆོས་དོན་གསུམ་ཚང་བའི་སྦྱོར་ངག་འདི་ལ་མི་སེམས་ཅན་ཡིན་པ་རྟགས་མ་གྲུབ་པས། རྟགས་མ་གྲུབ་ལན་མི་ཐོབ་པས། ཁྱབ་པ་མ་བྱུང་གི་ལན་རྒྱག་དགོས། ཁྱབ་པ་སློང་དང་ཞེས་ན། སེམས་ཅན་ཡིན་ན་སྨྲ་ཤེས་དོན་གོ་ཡིན་པས་མ་ཁྱབ་ཟེར་དགོས། དེས་སྦྱོར་ངག་གཞན་ལ་ཡང་རིགས་འགྲེ། མི་ཆོས་ཅན། སྨྲ་ཤེས་དོན་གོ་ཡིན་པར་60ཐལ་རྟག་པ་ཡིན་པའི་ཕྱིར་ཞེས་པའི་རྟགས་སྦྱོར་ལ། འགལ་ཁྱབ་ལན་རྒྱག་དགོས་ཏེ། རྟག་པ་ཡིན་ན་སྨྲ་ཤེས་དོན་གོ་མིན་པས་ཁྱབ་པས་སོ།
གཉིས་པ་ཁྱབ་སྐོར་འགོད་པ་ལས་ལས་དང་པོ་བས་ཁ་དོག་ལ་རྩོད་ཚུལ་གླེང་བ། རྟག་པ་ཡིན་པར་ཐལ། ཡོད་པ་གང་ཞིག་དངོས་པོ་མ་ཡིན་པའི་ཕྱིར། འདོད་ཟེར་ན། རྟག་པ་མ་ཡིན་པར་ཐལ། དངོས་པོ་ཡིན་པའི་ཕྱིར། རྟགས་མ་གྲུབ་ཟེར་ན། དངོས་པོ་ཡིན་པར་ཐལ། ཁ་དོག་ཡིན་པའི་ཕྱིར། རྟགས་མ་གྲུབ་ཟེར་ན།
ཁ་དོག་ཡིན་པར་ཐལ། སེར་པོ་ཡིན་པའི་ཕྱིར། རྟགས་མ་གྲུབ་ཟེར་ན། སེར་པོ་ཡིན་པར་ཐལ། ཁ་དོག་སེར་པོའི་ཁྱབ་པ་གཞི་གྲུབ་པའི་ཕྱིར། ཁྱབ་པ་མ་བྱུང་ཟེར་ན། ཁྱབ་པ་སློང་དང་བྱས་པས། ཁ་དོག་སེར་པོའི་ཁྱབ་པ་གཞི་གྲུབ་ན་ཁ་དོག་སེར་པོ་ཡིན་པས་མ་ཁྱབ་ཟེར་ན། ཁྱབ་པར་ཐལ། མ་ཁྱབ་པའི་སྐྱོན་བཞག་རྒྱུ་མེད་པའི་ཕྱིར།
མ་གྲུབ་ན། ཞོག་དང་བྱས་པས། ཆོས་དུང་དཀར་པོ་གཡས་སུ་འཁྱིལ་བའི་ཁ་དོག་ཆོས་ཅན། ཟེར་ན། དེ་ཆོས་ཅན། ཁ་དོག་གང་ཞིག་སེར་བོ་མ་ཡིན་པར་ཐལ། འདོད་ཟེར་ན། འོ་ན་ཁ་དོག་གང་ཞིག་སེར་པོ་མ་ཡིན་ན། དཀར་པོ་ཡིན་པའི་ཁྱབ་པར་ཐལ། མ་ཁྱབ་ཟེར་ན།
ཁྱབ་པར་ཐལ། མ་ཁྱབ་པའི་སྐྱོན་བཞག་རྒྱུ་མེད་པའི་ཕྱིར། མ་གྲུབ་ན། ཞོག་བྱས་པས། པདྨ་རཱ་གའི་ཁ་དོག་ཆོས་ཅན། ཟེར་ན། དེ་ཆོས་ཅན། ཁ་དོག་གང་ཞིག་དཀར་པོ་ཡིན་པར་ཐལ། འདོད་ཟེར་ན། འོ་ན་ཁ་དོག་གང་ཞིག་དཀར་པོ་མ་ཡིན་ན་དམར་པོ་ཡིན་པའི་ཁྱབ་པར་ཐལ།
མ་ཁྱབ་ཟེར་ན། ཁྱབ་པར་ཐལ། མ་ཁྱབ་པའི་སྐྱོན་བཞག་རྒྱུ་མེད་པའི་ཕྱིར། མ་གྲུབ་ན་ཞོག་དང་བྱས་པས། ཨིན་དྲ་ནི་ལའི་ཁ་དོག་ཆོས་ཅན། ཟེར་ན། དེ་ཆོས་ཅན། ཁ་དོག་གང་ཞིག་དམར་པོ་མ་ཡིན་པར་ཐལ། འདོད་ཟེར་ན། འོ་ན་སྔོ་སེར་དཀར་དམར་བཞི་པོ་གང་རུང་མ་ཡིན་ན་ཁ་དོག་མ་ཡིན་པའི་ཁྱབ་པར་ཐལ།
མ་ཁྱབ་ཟེར་ན། ཁྱབ་པར་ཐལ། དེ་ལ་མ་ཁྱབ་པའི་སྐྱོན་མེད་པའི་ཕྱིར། མ་གྲུབ་ན་ཞོག་དང་བྱས་པས། ལས་གཞི་ལྷུན་གྱིས་གྲུབ་པར་བྱེད་པའི་དོན་ཡོན་གྲུབ་པ་ལྗང་ཁུའི་61ཁ་དོག་ཆོས་ཅན། ཟེར་ན། དེ་ཆོས་ཅན། ཁ་དོག་གང་ཞིག་སྔོ་སེར་དཀར་དམར་བཞི་བོ་གང་རུང་ཡིན་པར་ཐལ། སྔོ་སེར་འདུས་པའི་ཁ་དོག་ཡིན་པའི་ཕྱིར་ན་མ་ཁྱབ་ཅེས་བྱའོ། དེ་བཞིན་དུ་དམར་སེར་འདུས་པ་ལས་ལི་ཁྲིའི་མདོགདམར་སྔོན་འདུས་པ་ལས་ནག་པོ་རྣམས་ལའང་དེ་བཞིན་དུ་སྦྱར་ཏེ།
དེ་རྣམས་རེ་རེ་ནས་ཅོ་བའི་ཁ་དོག་སྔོ་སེར་དཀར་དམར་བཞི་པོ་གང་རུང་མ་ཡིན་པར་ཐལ། དེ་རྣམས་ཡན་ལག་གི་ཁ་དོག་ཡིན་ན་ཡན་ལག་གི་ཁ་དོག་བརྒྱད་པོ་གང་རུང་ཡིན་པས་མ་ཁྱབ་སྟེ། ལྗང་བུ་དང་དམར་སེར་ནག་པོ་དེ་རྣམས་རེ་རེ་ནས་ཡན་ལག་གི་ཁ་དོག་བརྒྱད་པོ་གང་རུང་མ་ཡིན་པའི་ཕྱིར། གསལ་བཤད་དང་པོ། ལན་ལྔ་འདེབས་སྐབས། འདོད་ལན་དང་ཐེ་ཚོམ་གྱི་ལན་གཉིས་ཀྱི་རྩོད་གཞིའི་དོན་དེ་བསྒྲུབ་བྱའི་ཆོས་དེ་ཡིན་ན་འདོད་ལན་དང་། མིན་ན་ཐེ་ཚོམ་གྱི་ལན་དང་། རྩོད་གཞིའི་དོན་གྱི་སྟེང་དུ་ཆོས་དེ་ཡོད་ན་འདོད་ལན་དང་མེད་ན་ཐེ་ཚོམ་གྱི་ལན་ཐོབ་པས་དོན་དང་མཐུན་པའི་ལན་འདེབས་རྒྱུ་གལ་ཆེ། རྟགས་མ་གྲུབ་དང་མ་ཁྱབ་པ་དང་འགལ་ཁྱབ་ནི་དོན་དང་མཐུན་པའི་ལན་འདེབས་ཐུབ་པ་བྱུང་ན་དེ་ཙམ་ལས་ལན་དུ་འདེབས་ཚུལ་ནི་གོང་ཞུས་ལྟར་རོ། མི་སྨྲ་ཤེས་དོན་གོ་ཡིན་པར་གཞི་བཞག་བྱས་པ་འདི་ནི།
ཚད་མའི་མཁན་པོ་དགེ་རྒན་ཡེ་ཤེས་དར་རྒྱས་ཀྱིས་གསུངས་པ་བཞིན། སྤྲ་དང་སྤྲེའུ་རིམ་བཞིན་འགྱུར་ནས་སྨྲ་ཤེས་དོན་གོ་བའི་དུས་རིམ་དེར་མི་ཟེར་བ་དེ་འཇོག་པ་རེད། འོན་ཀྱང་སྨྲ་ཤེས་དོན་གོ་ཡིན་ན་མི་ཡིན་པས་ཁྱབ་མ་ཁྱབ་དང་། རི མི་ཡིན་ན་སྨྲ་ཤེས་དོན་གོ་ཡིན་པས་ཁྱབ་མ་ཁྱབ་བཤད་པ་མང་རུང་། མཚན་ཉིད་ལ་མཚན་མཚོན་ཁྱབ་པ་སྒོ་བརྒྱད་ངེས་པའི་མཚོན་བྱ་རྣམ་འཇོག་གི་མཚན་ཉིད་དང་། མཚན་མཚོན་ཁྱབ་པ་སྒོ་བརྒྱད་མ་ངེས་རུང་ངོ་བོ་གཏན་འབེབས་ཀྱི་མཚན་ཉིད་གཉིས་ཡོད་པ་ལས། སྨྲ་ཤེས་དོན་གོ་མི་ཡི་མཚན་ཉིད་འཇོག་པ་ནི་ངོ་བོ་གཏན་འབེབས་ཀྱི་62མཚན་ཉིད་དུ་འཇོག རྟག་པ་ཡིན་ན་སྨྲ་ཤེས་དོན་གོ་མིན་པས་ཁྱབ་པ་འཇོག་པའི་སྐབས་འདི་སངས་རྒྱས་ལ་དམིགས་བསལ་ཕུད་དགོས་པ་ཞིག་ཡིན་པ་མཁྱེན་པར་མཛོད། མི་ལྷ་ཡིན་པ་རྟགས་མ་གྲུབ་ཅེས་པ་འདི་དོན་དང་མཐུན་པའི་ལན་ཞིག་ཡིན་ཏེ། ལྷ་འདྲེ་མི་གསུམ་ནི་ཆེས་ཐ་དད་པ་ཞིག་ཡིན་ཏེ།
བདག་ཅག་གི་སྟོན་པས་ཀྱང་། དམྱལ་བ་ཡི་དྭགས་དུད་འགྲོ་དང་། མི་དང་ལྷ་དང་ལྷ་མ་ཡིན་གསུངས་པས། རིགས་དྲུག་གི་སེམས་ཅན་གྱི་བདེ་སྡུག་དང་སྣང་ཚུལ་དང་སྤྱོད་པ་བཅས་ནི་ཆེས་མི་འདྲ་བས་སོ་སོར་རྒྱང་ཆད་དུ་གྲུབ་པ་ཞིག་རེད། དེར་བརྟེན་མི་ལྷ་རུ་འགྱུར་ནས་ལྷ་མི་གཉིས་ཀྱི་གཞི་མཐུན་དང་། མི་འདྲེ་རུ་འགྱུར་ཏེ་མི་དང་འདྲེ་གཉིས་ཀྱི་གཞི་མཐུན་ཡོད་པ་ནི་གཏན་ནས་མི་སྲིད་པ་ཞིག་རེད། འདྲེ་ཞེས་པ་དེ་ཡི་དྭགས་རེད། ཡི་དྭགས་ཀྱི་སྣང་བ་ནི་ཟས་སྐོམ་གྱིས་སྟོང་པའི་རྣག་དང་ཁྲག་ཁོ་ན་ཡིན་པར་མ་ཟད། དབྱར་གྱི་དུས་སུ་ཟླ་བ་ལས་ཀྱང་ཚ་ཟེར་དང་། དགུན་དུས་སུ་ཉི་མ་ལས་ཀྱང་གྲང་ཟེར་ཕོག་པས།
ཚ་བས་ཚིག་པ་དང་། གྲང་བས་གས་པའི་སྡུག་བསྔལ་ཁོ་ནས་མནར་བའི་སེམས་ཅན་ཞིག་གོ། མི་ཞེས་པ་ནི། བཟའ་བཏུང་རིགས་མི་འདྲ་བ་མང་ཞིང་དབྱར་དགུན་སྟོན་དཔྱིད་བཞིའི་དྲོ་གྲང་ཡང་ཚད་ལས་བརྒལ་བ་ལྟ་བུ་མ་ཡིན་པ། བདེ་སྡུག་ཀྱང་སྤེལ་མ་མྱོང་མཁན་ཞིག་ཡིན། ལྷ་ཞེས་པ་དེ་བདུད་རྩི་སོགས་འདོད་ཡོན་ལྔ་ལ་ལོངས་སུ་སྤྱོད་ཅིང་རང་ལུས་འོད་གསལ་ཏེ་བདེ་བ་ཁོ་ནས་དུས་འདའ་པ་ཞིག་གོ

འོན་ཀྱང་མི་ཡི་རིགས་ལ་ཡང་ནང་གསེས་རིགས་མི་འདྲ་བ་མང་པོ་ཞིག་ནི་ལོས་ཡོད། དམྱལ་བ་ལ་ཡང་ཚ་དམྱལ་བརྒྱད་དང་གྲང་དམྱལ་བརྒྱད། ཉི་ཚེ་ཉེར་འཁོར་བཅས་བཅོ་བརྒྱད་ཡོད་ལ། ཡི་དྭགས་ལ་ཡང་ཕྱི་སྒྲིབ་དང་ནང་སྒྲིབ། མེ་ལྕེ་འཁོར་ལོ་སོགས་ག་ཚད་ཅིག་འདུག དེ་བཞིན་དུད་འགྲོ་ལ་ཡང་བྱིང་ན་གནས་པ་དང་། ཁ་འཐོར་གྱི་རིགས་གཉིས་དང་བྱིང་ན་གནས་པའི་དུད་འགྲོ་ལ་ཡང་དབྱེ་བ་གྲངས་བསམ་གྱིས་མི་ཁྱབ། ཁ་འཐོར་ལ་ཡང་དེ་བཞིན་ནོ། དེར་བརྟེན་མིའི་འགྲོ་བ་ལ་ཡང་རིགས་མི་འདྲ་མ་མང་པོ་63ཡོད་པ་ཤེས་ཐུབ་ཀྱང་། གལ་ཏེ་སྔོན་བྱོན་མཁས་པའི་གསུངས་རྣམས་བདེན་ན་ནི་བོད་མི་ཐམས་ཅད་ནི་སྤྲེའུ་དང་བྲག་སྲིན་མོའམ་སྤྲ་ལས་བྱུང་བ་ཞིག་རེད། དེ་འདྲའི་རིགས་མཐུན་གྱི་སེམས་ཅན་ཞིག་ལ་ལག་ཆ་མི་འདྲ་བ་མང་བོ་བེད་སྤྱོད་དེ་དུམ་བུར་གཏོང་བ་ནི།
རང་གཅད་ན་རང་ཐུང་། རང་གཞོག་ན་རང་ཕྲ་ཞེས་བ་དེ་ཡོད་ངེས་རེད། མ་གཞི་མི་རིགས་གཅིག་ལ་ཡང་འཇོན་ཐང་ཆེ་ཆུང་དང་སྟོབས་ཆེ་ཆུང་ནི་ལོས་ཡོད། འོན་ཀྱང་སྟོབས་དང་འཇོན་ཐང་ཆེ་ལ་གྲུབ་འབྲས་ཆེ་བའི་མི་དེ་མི་གྲལ་ནས་ཕུད་དེ་ལྷ་གྲལ་དུ་འཇོག་པ་ནི་གཅིག་པ་རེད་དཔེར་ན་རྒྱ་ནག་གི་རྒྱལ་རབས་རྣམས་ཀྱི་ལོ་རྒྱུས་ལས་ཀོན་དབྱིག()དྲུམྨུ)དང་ཀྲང་ཧྥེ(བྱེཥྛ ༄) ལིའུ་པེ་(སྨོ1ཥྛ)བཅས་ཀྱིས་དམག་དཔོན་བྱས་ཏེ་དགྲ་འཛིང་གི་སྒོ་ནས་རང་སྡེ་སྲུང་བའི་བྱས་རྗེས་ཆེ་བས་མཐར་ལྷ་གྲལ་དུ་འཇོག་པ་རེད། དེ་བཞིན་རྒྱ་ནག་ཁྲེན་ཏུའུ་གྲོང་ཁྱེར་ནས་ལེ་དབར་སུམ་བཅུ་ལྷག་སོང་ན་གམ་ཞན(ཨོཾ་རྐུ྾)ཟེར་བ་དེར་སླེབས་ཀྱི་ཡོད། གྲོང་དེར་སྔོན་དུས་ཆུ་ཡིས་དཀའ་ངལ་ཆེན་པོ་བྱེད་ཀྱི་ཡོད་པ་ལ། དུས་མཚམས་ཤིག་ན་ལི་པིན་ཟེར་བའི(སྟོཨོཾ)མི་རླབས་ཆེན་ཞིག་བྱུང་བས་གྲོང་དེའི་ཆུ་ཡི་དཀའ་ངལ་སེལ་ཐུབ་པ་བྱུང་བས། ཕྱིས་སུ་ཁོང་འདས་རྗེས་དྲན་གསོ་ཁོང་ཞིག་བསྐྲུན་ནས་ཁོང་ལྷ་རུ་བྱས་ཏེ་ཕྱག་འཚལ་ཡུལ་དང་མཆོད་པའི་གནས་སུ་བཞག་འདུག འདི་དག་ལ་བརྟེན་ནས་མཁས་དབང་དགེ་འདུན་ཆོས་འཕེལ་གྱིས།
ཨུ་རྒྱན་(ཨཚི་ཥྤེ)ཡུལ་ན་མཁའ་འགྲོ་མ་ཁ་སྤུ་ཅན་བྱུང་བའི་རྒྱུ་མཚན་དུ། དེའི་ཡུལ་གྱི་བུད་མེད་རྣམས་ལ་ཁ་སྤུ་ཡོད་པ་གསུངས་པའི་བདེན་གསུངས་དེ་ལ་ཡིད་ཆེས་ལྷག་པར་བྱུང་། མ་ཟད་རྒྱ་ནག་གོང་མ་ཆེན་མོ་རྣམས་ལ་བོད་ཀྱི་བླ་ཆེན་འགས་འཇམ་དབྱངས་གོང་མ་ཞེས་འཇམ་དབྱངས་ཀྱི་སྤྲུལ་བར་བཞེད་ཀྱང་། རྒྱ་ནག་པ་ཁོ་རང་ཚོས་འཇམ་དབྱངས་ཡིན་པ་ཚིག་ཟུར་ཙམ་བཤད་རྒྱུ་མི་སྣང་། སྤྱན་རས་གཟིགས་(རྐུལྟོསྩསྫ) ལ་ཡང་རྒྱ་བོད་གཉིས་ཀྱི་འདོད་ཚུལ་མི་འདྲ་བ་གཉིས་ཏེ། རྒྱ་ནག་པའི་སྤྱན་རས་གཟིགས་ནི་མོ་རྒྱུད་དང་གངས་ཅན་པའི་སྤྱན་རས་64གཟིགས་ནི་ཕོ་རྒྱུད་དུ་འདོད་པ་ཡིན། མིག་སྔར་མཐོང་བཞིན་པའི་སྐུ་གཟུགས་དག་ལས་ཀྱང་མི་རིགས་རེ་ལ་ཁོ་རང་དང་འཚམས་པའི་སྐུ་གཟུགས་རེ་ཡོད་པས་གནད་མང་པོ་ཞིག་ཤེས་ཐུབ། འོན་ཀྱང་མི་དེ་རིགས་དྲུག་གི་ནང་གསེས་ཀྱི་ལྷ་རུ་འགྱུར་བ་ཡིན་ན་ཡང་འདྲ། སྤྱན་རས་གཟིགས་དང་འཇམ་དབྱངས་སོགས་སུ་འགྱུར་ན་ཡང་འདྲ། གང་ལྟར་ལྷ་རུ་འགྱུར་ཚར་རྗེས་ནི་མི་མ་རེད།
དཔེར་ན་མི་ཕག་ཏུ་འགྱུར་ན་མི་མ་ཡིན་པ་བཞིན་ནོ། བྱེ་བྲག་སྨྲ་བའི་སློབ་དཔོན་དག་གིས། ཤཱཀྱ་ཐུབ་པ་སངས་རྒྱས་ཞེས་པ་དེ་ཡང་སེམས་སངས་རྒྱས་པ་ཡིན་གྱི་གཟུགས་ཕུང་ནི་མི་ཡི་ལུས་རྟེན་རྒྱལ་བུ་དོན་འགྲུབ་རེད་ཟེར་བ་འདི་ལ་གོ་རྒྱུ་ཆེན་པེ་(རདུག དེ་བཞིན་མི་ནི་མི་རང་རེད། མི་ཡི་ལུས་རྟེན་གཅིག་མཚུངས་ཡིན་པ་ལ་གནོད་སེམས་ཀྱིས་གནོད་པ་འབྱུང་བ་དང་། ཕན་སེམས་ཀྱིས་ཕན་པ་འབྱུང་དུ་ཡོད་པའི་ཁྱབ་པ་མ་ངེས་རུང་། དེ་འདྲ་འགའ་ཤས་འབྱུང་དུ་ཡོད་པ་འདི་ནི་འབྱུང་ཁམས་སོགས་ཀྱི་འཕྲད་ལུགས་མི་འདྲ་བ་ཞིག་གིས་ཡིན་སྙམ། དེར་བསྟེན་གངས་ཅན་པ་ལ་ཐལ་མོ་སྙིང་ཁར་སྦྱར་ཏེ་ཞུ་རྒྱུ། ང་ཚོའི་རིགས་མཐུན་གྱི་སེམས་ཅན་རྣམས་ལ་འདྲེ་བཙན་སོགས་ཀྱི་མིང་བཏགས་ནས་བཙོག་པར་བརྩིས་ཏེ་དེའི་ཁྱིམ་ཉེ་རྒྱུད་དང་བཅས་པ་མགོ་འཕང་བཏེག་ཏུ་མེད་པའི་སྡུག་དེ་མ་བཀལ་རོགས། ཁྱད་པར་སྙིང་རྗེ་ཅན་གྱི་བླ་སྤྲུལ་རྣམ་པས་གནད་འདི་ལ་གཟབ་གལ་ཆེ། །
གསལ་བཤད་གཉིས་པ། ༡ རྩོད་གཞི་མེད་པའི་རྟག་པ་ཡིན་པར་ཐལ་ཞེས་པ་འདི། རྟག་མི་རྟག་གི་ཆོས་གང་ཡང་རྩོད་གཞིར་མ་འཇོག་པར། སྤྱིར་རྟག་པ་ཡིན་པས་འདོད་ལན་ཐེབས་པ་ཡིན། མི་རྟག་པ་ཡིན་པར་ཐལ། དངོས་པོ་ཡིན་པའི་ཕྱིར་ཞེས། རྟགས་དངོས་པོ་ཡིན་པས་བསྒྲུབ་ཆོས་མི་རྟག་པ་ཡིན་པས་ཁྱབ་རུང་། སྤྱིར་རྟགས་དངོས་གཉིས་ལས་རྟག་པ་ཡིན་པའི་རྒྱུ་མཚན་གྱིས། སྤྱིར་དངོས་པོ་ཡིན་65པ་རྟགས་མ་གྲུབ་ཟེར་བ་དང་དོན་གཅིག་གོ། ༢ ཁ་དོག་གང་ཞིག་སྔོ་སེར་དཀར་དམར་བཞི་བོ་གང་རུང་གི་ཁ་དོག་ཡིན་པར་ཐལ།
སྔོ་སེར་འདུས་པའི་ཁ་དོག་ཡིན་པའི་ཕྱིར་ན་མ་ཁྱབ་ཅེས་བྱའོ་ཞེས་པའི་དོན་ནི། སྔོ་སེར་འདུས་པའི་ཁ་དོག་ཡིན་ན། སྔོ་སེར་དཀར་དམར་བཞི་བོ་གང་རུང་ཡིན་པས་མ་ཁྱབ་ཟེར་བ་དང་དོན་གཅིག དེར་བརྟེན་ལྗང་ཁུའི་ཁ་དོག་ནི་སྔོན་པོ་མིན་ལ་སེར་པོ་མིན། དཀར་པོ་མིན་ཞིང་དམར་པོ་མིན་པས་སོ། དེ་གཞན་ལའང་རིགས་འགྲེ། ༢ སྤྱིར་ཆོས་ཐམས་ཅད་ལ་རང་ཉིད་གྲུབ་བྱེད་ཅིག་ཡོད་པ་ཞིག་ཡིན། དེར་བརྟེན་ཆོས་དང་འཇིག་རྟེན་ཆབ་སྲིད་དང་དཔལ་འབྱོར། སྤྱི་ཚོགས་རིང་ལུགས་དང་མ་རྩ་རིང་ལུགས། འཁོར་འདས་གཉིས་བཅས་ཆོས་སོ་སོ་ལ་གྲུབ་ཆ་མི་འདྲ་བ་ཡོད་ཙང་གྲུབ་ཚུལ་ཆེས་མི་འདྲ་བ་རེ་བྱུང་།
གྲུབ་ཚུལ་དེ་བློའི་ཡུལ་དུ་གྱུར་སྐབས་གྲུབ་ཆ་ཡང་དེའི་ཡུལ་དུ་གྱུར་དགོས་ཏེ། གྲུབ་བདེ་དབྱེར་མེད་ཀྱི་རྫས་གཅིག་ཡིན་པའི་ཕྱིར། ལྷན་སྐྱེས་ཀྱི་ཁ་དོག་འཆད་སྐབས་སུ་གུར་གུམ་དང་གུར་གུམ་གྱི་ཁ་དོག་ལྷན་སྐྱེས་ཀྱི་ཁ་དོག་འཇོག་བ་བཞིན་དུ། འགལ་འབྲེལ་དེ་ཡང་འགལ་བྱ་དང་འགལ་བྱེད་འབྲེལ་བྱ་དང་འབྲེལ་བྱེད་བཅས་རིགས་འགྲེ་སྟེ་ཆོས་གཞན་ལྷན་སྐྱེས་སུ་བསྡུ་དགོས་པ་མང་ཙམ་ཞིག་མཐོང་ངོ་། གསུམ་པ་ཁྱབ་སྐོར་དངོས་འགོད་པ། ཁ་ཅིག་ན་རེ། ཁྱོད་ཁ་དོག་ཡིན་ན། ཁ་དོག་ཁྱོད་ཡིན་པས་ཁྱབ་ཟེར་ན། དཀར་པོ་ཆོས་ཅན། དེར་ཐལ།
དེའི་ཕྱིར། ཁ་ཅིག་ན་རེ། དབྱིབས་བརྒྱད་པོ་གང་རུང་ཡིན་ན། གཟུགས་ཀྱི་སྐྱེ་མཆེད་ཡིན་པས་ཁྱབ་བ་ཐལ། དེ་བརྒྱད་གཟུགས་ཀྱི་སྐྱེ་མཆེད་ཡིན་པའི་ཕྱིར་ན་མ་ཁྱབ། འོ་ན་ཁྱོད་རང་ལ་བུམ་པ་གཟུགས་ཀྱི་སྐྱེ་མཆེད་མ་ཡིན་པར་ཐལ། དེ་ལ་གཟུགས་ཀྱི་སྐྱེ་མཆེད་ཀྱིས་མ་ཁྱབ་པའི་ཕྱིར། ཁྱབ་པ་འགྲིག་ཁོ་ན་རེ། མཚན་མོའི་མུན་ཁྲོད་ན་གནས་པའི་བུམ་པ་མིག་ཤེས་ཀྱི་གཟུང་བྱ་ཡིན་པར་ཐལ། འུག་པའི་མིག་ཤེས་ཀྱི་བཟུང་བྱ་66ཡིན་པའི་ཕྱིར་ན་མ་ཁྱབ་སྟེ།
དེ་ལ་ལྟོས་ཏེ་མུན་ཁྲོད་ན་གནས་པའི་བུམ་པ་མ་ཡིན་པའི་ཕྱིར་དང་། ལས་དབང་གི་སྦྲུལ་གྱི་མིག་ཤེས་ཀྱི་བཟུང་བྱ་ལ་མིག་ཤེས་ཀྱི་བཟུང་བྱ་མི་དགོས་པའི་ཕྱིར་རོ། རྩོམ་འཕྲོར་བཤད་ཚུལ་དེས་ཀ་བ་དང་། ཤིང་དང་། རྡོ་དང་། གསེར་དངུལ་སོགས་ལ་ཡང་ཤེས་སོ། ཞེས་གསུངས་པས་དེ་དག་ལ་ཡང་མིག་ཤེས་ཀྱི་བཟུང་བྱ་དང་ལུས་ཤེས་ཀྱི་རེག་བྱ་གཉིས་རེ་འཇོག་དགོས་སོ། ཡང་ཁོ་ན་རེ། སངས་རྒྱས་ཚེ་དཔག་མེད་ཀྱི་ཁ་དོག་ཡིན་པའི་ཕྱིར་ན་མ་ཁྱབ། ཁྱབ་སྟེ།
ཚེ་དཔག་མེད་ཀྱི་ཁ་དོག་ཡིན་ན། ཁ་དོག་ཡིན་པས་ཁྱབ་པའི་ཕྱིར་ན་ཡང་མ་ཁྱབ། རྩ་བར་འདོད་མི་ནུས། སངས་རྒྱས་རྟག་པ་ཡིན་པའི་ཕྱིར། འོ་ན། སངས་རྒྱས་ཀྱི་ཁ་དོག་མེད་པར་ཐལ། སངས་རྒྱས་རྟག་པ་ཡིན་པའི་ཕྱིར། འདོད་ན། སངས་རྒྱས་ཀྱི་སྐུ་གསུང་ཐུགས་གསུམ་མེད་པར་ཐལ་ལོ། འོ་ན།
སངས་རྒྱས་ཀྱི་སྐྱེ་བ་སྔ་མ་ཡོད་པར་ཐལ། འདོད་ན། རྟག་པ་ཡིན་ན། ཁྱོད་ཀྱི་སྐྱེ་བ་སྔ་མ་མེད་པས་མ་ཁྱབ་པར་ཐལ་ལོ། དེ་བཞིན་དུ་སངས་རྒྱས་ཀྱི་ཆོས་མི་གསུང་གཞལ་བྱ་ཡོད་མེད་སོགས་མང་ངོ་། ཡང་ཁོ་ན་རེ། དཀར་དམར་གཉིས་ཀྱི་ནང་གི་གཅིག་དཀར་པོ་ཡིན་པར་ཐལ། དཀར་པོ་དཀར་པོ་ཡིན་པའི་ཕྱིར། འདོད་ན། དེ་མ་ཡིན་པར་ཐལ།
དེ་གཉིས་ཀྱི་ནང་གི་གཅིག་དམར་པོ་ཡིན་པའི་ཕྱིར་རོ། ཁ་ཅིག་ན་རེ། ཁ་དོག་ཡིན་ན་དམར་པོ་ཡིན་པས་ཁྱབ་ཟེར་ན། གསེར་སྦྱངས་བཙོ་མའི་ཁ་དོག་ཆོས་ཅན། དམར་པོ་ཡིན་པར་ཐལ། ཁ་དོག་ཡིན་པའི་ཕྱིར། ཁྱབ་པ་ཁས། མ་གྲུབ་ན། གསེར་སྦྱངས་བཙོ་མའི་ཁ་དོག་ཆོས་ཅན། ཁ་དོག་ཡིན་པར་ཐལ།
མདོག་ཏུ་རུང་བ་ཁ་དོག་གི་མཚན་ཉིད་ཡིན་པའི་ཕྱིར། རྩ་བ་འདོད་ན། གསེར་སྦྱངས་བཙོ་མའི་ཁ་དོག་ཆོས་ཅན། དམར་པོ་མ་ཡིན་པར་ཐལ། སེར་པོ་ཡིན་པའི་ཕྱིར། མ་གྲུབ་ན། གསེར་སྦྱངས་བཙོ་མའི་ཁ་དོག་ཆོས་ཅན། སེར་པོ་ཡིན་པར་ཐལ། གསེར་སྦྱངས་བཙོ་མའི་ཁ་དོག་དང་གཅིག་ཡིན་པའི་ཕྱིར། མ་གྲུབ་ན་དེ་ཆོས་ཅན།
ཁྱོད་ཁྱོད་དང་གཅིག་ཡིན་པར་ཐལ། ཁྱོད་གཞི་གྲུབ་པའི་ཕྱིར། ཁ་67ཅིག་ན་རེ། གཟུགས་ཡིན་ན་དབྱིབས་དང་ཁ་དོག་གང་རུང་ཡིན་པས་ཁྱབ་ཟེར་ན། དུང་སྒྲ་ཆོས་ཅན། དབྱིབས་དང་ཁ་དོག་གང་རུང་ཡིན་པར་ ཐལ། གཟུགས་ཡིན་པའི་ཕྱིར། ཁྱབ་པ་ཁས། རྩ་བར་འདོད་ན། དུང་སྒྲ་ཆོས་ཅན།
དབྱིབས་དང་ཁ་དོག་གང་རུང་མ་ཡིན་པར་ཐལ། མིག་ཤེས་ཀྱིས་བཟུང་བྱ་མ་ཡིན་པའི་ཕྱིར་ཏེ། དེ་རྣ་ཤེས་ཀྱིས་མཉན་བྱ་ཡིན་པའི་ཕྱིར་ཏེ། དེ་སྒྲ་ཡིན་པའི་ཕྱིར། ཁ་ཅིག་ན་རེ། གཟུགས་ཡིན་ན་དབྱིབས་ཀྱི་གཟུགས་ཡིན་པས་ཁྱབ་ཟེར་ན། དུང་དཀར་པོ་གཡས་སུ་འཁྱིལ་བའི་ཁ་དོག་ཆོས་ཅན། དབྱིབས་ཀྱི་གཟུགས་ཡིན་པར་ཐལ། གཟུགས་ཡིན་པའི་ཕྱིར། ཁྱབ་པ་ཁས།
མ་གྲུབ་ན། དེ་ཆོས་ཅན། དེ་ཡིན་པར་ཐལ། དེ་བེམ་པོ་ཡིན་པའི་ཕྱིར་ཏེ། དེ་རྡུལ་དུ་གྲུབ་པ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། དབྱིབས་ཀྱི་གཟུགས་མ་ཡིན་པར་ཐལ། ཆོས་དུང་དཀར་པོའི་ཁ་དོག་གི་གཟུགས་དང་གཅིག་ཡིན་པའི་ཕྱིར། མ་གྲུབ་ན།
དེ་ཆོས་ཅན། ཁྱོད་ཁྱོད་དང་གཅིག་ཡིན་པར་ཐལ། ཁྱོད་གཞི་གྲུབ་པའི་ཕྱིར། ཁ་ཅིག་ན་རེ་གཟུགས་ཡིན་ན་ཁ་དོག་གི་གཟུགས་ཡིན་པས་ཁྱབ་ཟེར་ན། མཐོ་བའི་གཟུགས་ཆོས་ཅན། དེར་ཐལ། དེའི་ཕྱིར་སོགས་སྒྲུབ་ཚུལ་སྔར་བཞིན་ནོ། ཁ་ཅིག་ན་རེ། ཁ་དོག་དཀར་པོ་ཁྱོད་ཡིན་པ་གང་ཞིག་ཁ་དོག་དམར་པོ་ཁྱོད་ཡིན་ན། ཁ་དོག་དཀར་དམར་གཉིས་ཀ་ཁྱོད་ཡིན་པས་ཁྱབ་ཟེར་ན།
ཡིན་པར་སྲིད་པའི་ཤེས་བྱ་ཆོས་ཅན། ཁ་དོག་དཀར་དམར་གཉིས་ཀ་ཁྱོད་ཡིན་པར་ཐལ། ཁ་དོག་དཀར་པོ་ཁྱོད་ཡིན་པ་གང་ཞིག་ཁ་དོག་དམར་པོ་ཁྱེད་ཡིན་པའི་ཕྱིར། རྟགས་དང་པོ་མ་གྲུབ་ན། ཁ་དོག་དཀར་པོ་ཆོས་ཅན། ཡིན་པར་སྲིད་པའི་ཤེས་བྱ་ཡིན་པར་ཐལ། ཁྱོད་ཀྱི་ཡིན་པ་ཡོད་པའི་ཕྱིར། མ་གྲུབ་ན། དེར་ཐལ། ཆོས་དུང་དཀར་པོའི་ཁ་དོག་དེ་དེ་ཡིན་པའི་ཕྱིར།
མ་གྲུབ་ན། དེ་ཆོས་ཅན། ཆོས་དུང་དཀར་པོའི་ཁ་དོག་དང་གཅིག་ཡིན་པའི་ཕྱིར། རྩ་རྟགས་གཉིས་པ་མ་གྲུབ་ན། ཁ་དོག་དམར་པོ་ཆོས་ཅན། ཡིན་པ་སྲིད་པའི་ཤེས་བྱ་ཡིན་པར་ཐལ། ཁྱོད་ཀྱི་ཡིན་པ་ཡོད་པའི་ཕྱིར། 68མ་གྲུབ་ན། དེར་ཐལ། པདྨ་ར་གའི་ཁ་དོག་དེ་དེ་ཡིན་པའི་ཕྱིར།
སོགས་སྒྲུབ་སླ། རྩ་བར་འདོད་ན། ཁ་དོག་དཀར་དམར་གཉིས་ཆོས་ཅན། ཡིན་པ་སྲིད་པའི་ཤེས་བྱ་མ་ཡིན་པར་ཐལ། ཁྱོད་ཀྱི་ཡིན་པ་མེད་པའི་ཕྱིར། མ་གྲུབ་ན། དེ་ཆོས་ཅན། ཁྱེད་ཀྱི་ཡིན་པ་མེད་པར་ཐལ། ཁྱོད་ཀྱི་ཡིན་པ་ཡོད་ན་གང་དྲན་དྲན་ཡིན་པའི་ཁྱབ་པའི་ཕྱིར། ཁ་ཅིག་ན་རེ་དཀར་པོ་ཡིན་ན་ཁ་དོག་དཀར་པོ་ཡིན་པས་ཁྱབ་ཟེར་ན།
རྟ་དཀར་པོ་ཆོས་ཅན། ཁ་དོག་ཡིན་པར་ཐལ། དཀར་པོ་ཡིན་པའི་ཕྱིར། མ་གྲུབ་ན། དེ་ཆོས་ཅན། དཀར་པོ་ཡིན་པར་ཐལ། རྟ་དཀར་པོ་ཡིན་པའི་ཕྱིར། མ་གྲུབ་ན། དེར་ཐལ། ཁྱོད་ཁྱོད་དང་གཅིག་ཡིན་པའི་ཕྱིར་ཏེ།
ཁྱོད་གཞི་གྲུབ་པའི་ཕྱིར། རྩ་བར་འདོད་ན། རྟ་དཀར་པོ་ཆོས་ཅན། ཁ་དོག་མ་ཡིན་པར་ཐལ། དེ་བེམ་པོ་མ་ཡིན་པའི་ཕྱིར་ཏེ། དེ་ལྡན་མིན་འདུ་བྱེད་ཡིན་པའི་ཕྱིར། མ་གྲུབ་ན། དེར་ཐལ། དེ་གང་ཟག་ཡིན་པའི་ཕྱིར་ཏེ། དེ་རྟ་ཡིན་པའི་ཕྱིར།
དེ་བཞིན་དུ་སྔོ་སེར་དམར་ལྗང་ཀུན་ལ་རིགས་འགྲེ་བར་བྱའོ། དེ་སྐད་བྱས་པ་ལ། ཁོ་ན་རེ། དཀར་པོ་ཡིན་ན་ཁ་དོག་དཀར་པོ་ཡིན་དགོས་པར་ཐལ། སྔོ་སེར་དཀར་དམར་བཞི་བོ་རྩ་བའི་ཁ་དོག་ཡིན་པའི་ཕྱིར་ན་མ་ཁྱབ་ཅེས་དམ་བཅའ་འོ། ཁ་ཅིག་ན་རེ། ཁ་དོག་ཡིན་ན་སྦྱར་བྱུང་གི་ཁ་དོག་ཡིན་པས་ཁྱབ་ཟེར་ན། གུར་གུམ་གསར་བའི་ཁ་དོག་ཆོས་ཅན། སྦྱར་བྱུང་གི་ཁ་དོག་ཡིན་པར་ཐལ། ཁ་དོག་ཡིན་པའི་ཕྱིར།
མ་གྲུབ་ན། དེ་ཆོས་ཅན། དེར་ཐལ། ཡན་ལག་གི་ཁ་དོག་ཡིན་པའི་ཕྱིར། མ་གྲུབ་ན་སླ། རྩ་བར་འདོད་ན། དེ་ཆོས་ཅན། སྦྱར་བྱུང་གི་ཁ་དོག་མ་ཡིན་པར་ཐལ། ལྷན་སྐྱེས་ཀྱི་ཁ་དོག་ཡིན་པའི་ཕྱིར། མ་གྲུབ་ན།
དེ་ཆོས་ཅན། དེར་ཐལ། གུར་གུམ་དང་གུར་གུམ་གྱི་ཁ་དོག་གཉིས་ལྷན་གཅིག་ཏུ་གྲུབ་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དེ་གཉིས་སྐྱེ་འཇིག་གནས་གསུམ་དུས་གཅིག་ཡིན་པའི་ཕྱིར་ཏེ། དེ་གཉིས་གྲུབ་བདེ་རྫས་གཅིག་ཡིན་པའི་ཕྱིར། ཁ་ཅིག་ན་རེ། ཁ་དོག་ཡིན་ན་ལྷན་སྐྱེས་ཀྱི་ཁ་དོག་ཡིན་པས་ཁྱབ་ཟེར་ན།
གཟན་དམར་པོའི་69ཁ་དོག་ཆོས་ཅན། ལྷན་སྐྱེས་ཀྱི་ཁ་དོག་ཡིན་པར་ཐལ། ཁ་དོག་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྩ་བའི་ཁ་དོག་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ལྷན་སྐྱེས་ཀྱི་ཁ་དོག་མ་ཡིན་པར་ཐལ།
དེ་སྦྱར་བྱུང་གི་ཁ་དོག་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དེ་སྐྱེས་བུས་བྱེད་པས་བསྒྲུབ་པའི་ཁ་དོག་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། གཟན་དམར་པོའི་ཁ་དོག་དང་གཅིག་ཡིན་པའི་ཕྱིར། གསལ་བཤད་གསུམ་པ།
ཁ་དོག་དཀར་པོ་ཁ་དོག་ཡིན་ཞིང་ཁ་དོག་ཁ་དོག་དཀར་པོ་མ་ཡིན་པའི་རིགས་འདིས་དགེ་རྒན་ཀུན་དགའ་རྒྱལ་མཚན་བོད་ཡིག་སློབ་གྲྭའི་མི་ཡིན་ཞིང་། བོད་ཡིག་སློབ་གྲྭའི་མི་དགེན་ཀུན་དགའ་རྒྱལ་མཚན་མ་ཡིན་ཟེར་བ་དང་འདྲ། བོད་ཡིག་སློབ་གྲྭའི་མི་ནི་གྲངས་མང་ལ་ཁྱབ་ཆེ་ཞིང་སྟོབས་ཤུགས་ཆེ་བ་ཞིག་ཡིན་ལ་དགེན་ཀུན་དགའ་རྒྱལ་མཚན་ནི་བོད་ཡིག་སློབ་གྲྭའི་མི་ཡི་བྱེ་བྲག་གཅིག་ཡིན་ཙང་དེ་འདྲ་མ་ཡིན་པའི་ཕྱིར། དེར་བརྟེན་བོད་མི་གཅིག་གིས་བྱ་བ་ངན་པ་བསྒྲུབ་རུང་། བོད་མི་བྱ་བ་ངན་པ་སྒྲུབ་མཁན་བརྩི་མི་རུང་བའི་རྒྱུ་མཚན་ནི་བོད་མི་བོད་མི་གཅིག་དེ་མ་ཡིན་པའི་རྒྱུ་མཚན་གྱིས་རེད། དེ་བཞིན་བོད་མི་ཁ་ཤས་གླེན་པ་ཡིན་རུང་། བོད་མི་གླེན་པར་བརྩི་མི་རུང་བ་འདི་དག་ནི་མཚན་ཉིད་རིག་པས་བརྡ་སྤྲད་པ་ཞིག་རེད། དེས་བཟང་ངན་བདེ་སྡུག་ཀུན་ལ་རིགས་འགྲེ། དབྱིབས་བརྒྱད་པོ་གང་རུང་ཡིན་ན་གཟུགས་ཀྱི་སྐྱེ་མཆེད་ཁོ་ན་ཡིན་པས་མ་ཁྱབ་པའི་རིགས་པ་འདིས། ཆོས་ཐམས་ཅད་ལ་ཁྱད་ཆོས་མི་འདྲ་བ་མང་པོ་ཡོད་པ་གོ་ཐུབ།
དངོས་གནས་བཤད་ན་མཁས་མི་མཁས་གཉིས་ནི་འགལ་ཟླ་ཞིག་ཡིན་རུང་། བཀྲ་ཤིས་མཁས་པ་ཡང་ཡིན་ལ་མི་མཁས་པ་ཡང་ཡིན་ཟེར་ཆོག། གང་རེད་ཟེར་ན་བཀྲ་ཤིས་ནི་འཇིག་རྟེན་ལ་མཁས་ཤིང་ཆོས་ལ་མི་70མཁས་པའི་ཕྱིར། དེར་བརྟེན་མཚན་ཉིད་རིག་པ་རྣམས་སུ། བཙན་རྒྱལ་རིང་ལུགས་རྣམས་ནི་ཤོག་བུའི་སྟག་ཡིན་ལ་སྟག་ངོ་མ་ཡང་ཡིན་ཞེས་པའི་གནད་ཀྱང་འདི་རེད། དཔེར་ན་མི་གཅིག་ལ་སེམས་བཟང་ཞིང་ངག་འཇམ་པ། འཇོན་ཐང་ཆེ་ལ་འབྲེལ་བ་བཟང་རུང་། གཟུགས་ཆེས་བཙོག་པ་ཡང་ཡོད། ཡང་སྟོབས་དང་འཇོན་ནུས་མེད་ལ་སེམས་གནག་ཅན་ལ་ལ་གཟུགས་བཟང་པོ་ལྷ་འདྲ་བ་ཡང་ཡོད་དོ། ཀྲོང་ཙི་གནམ་བསྐོས་ལས་དབང་ཞེས་པའི་དཔེ་དེབ་ནང་དུ་བཀོད་པ་ལྟར་ན།
མཛེས་མ་ཞི་ཧྲི་སྙིང་ན་ནས་ལམ་དུ་འགྲོ་དུས་སྨིན་མ་བསྡུས་ཤིང་ལག་པས་བྲང་ཁར་བཅག་བཅག་བྱས་ཏེ་འགྲོ་བའི་ཚེ་སྒེག་ཉམས་ཆེ་རུ་ཕྱིན་པ་རེད། ཁྱིམ་མཚེས་བུ་མོ་མདོག་ཉེས་པོ་ཞིག་ཡོད་པ་དེས་མཐོང་ནས་ཧ་ཅང་མཛེས་པོ་ཞིག་རེད་སྙམ་སྟེ་མོ་ཡི་ལད་ཟློས་བྱས་པས་མདོག་དེ་ལས་ཀྱང་ཉེས་བར་གྱུར། དཔེར་འདིས་རིགས་གཅིག་གི་བུད་མེད་གཉིས་ལ་ཁྱད་ཆོས་མི་འདྲ་བ་ཡོད་པ་མཚོན་ཐུབ། དེར་བརྟེན་དབྱིབས་བརྒྱད་པོ་མིག་ཤེས་ཀྱི་གཟུང་བྱ་དང་ལུས་ཤེས་ཀྱི་རེག་བྱ་གཉིས་ཡོད་པ་བཞིན། ཆོས་གཅིག་ལ་ཡང་ཁྱད་ཆོས་མང་པོ་ཡོད་པ་རེད། མཚན་མོ་མུན་ཁྲོད་ན་གནས་པའི་བུམ་པ་འུག་པའི་མིག་ཤེས་ཀྱིས་གཟུང་བྱ་བཞག་པ་འདིས་འུག་པའི་མིག་ཤེས་ལ་ལྟོས་ཏེ་མུན་ཁྲོད་ན་གནས་པའི་བུམ་པ་མ་ཡིན་པ་ཞིག་ཡིན། རྒྱུ་མཚན་འདིས་དབང་རྡུལ་མི་འདྲ་བས་ཡུལ་མཐོང་ཚུལ་མི་འདྲ་བ་བསྟན་ཏེ། འདི་ལ་བརྟེན་ནས་རིགས་དྲུག་གི་སྣང་ཚུལ་མི་འདྲ་བ་ཡང་གོ་ཐུབ། དེ་བཞིན་སྲོག་ཆགས་ཁ་ཤས་ལ་མེ་ཡང་ཚ་ཞིང་བསྲེག་པར་མི་སྣང་། བྱ་རྨ་བྱ་ལྟ་བུ་ལ་དུག་ཀྱང་སྒྲོ་མདངས་རྒྱས་པའི་རྒྱུ་རུ་གྱུར།
རྨད་བྱུང་གི་མཛེས་མ་མའོ་ཆང་དང་ལི་ཅི་གཉིས་མི་ཡི་མིག་ལམ་དུ་ཡིད་འོང་ཞིག་ཡིན་རུང་། ཉ་ཡིས་དེ་གཉིས་མཐོང་བས་སྐྲག་ནས་ཆུ་གཏིང་ལ་འཛུལ། བྱིའུས་དེ་གཉིས་མཐོང་བས་མཐོ་སར་ལྡིང་། ཤྭ་བས་དེ་གཉིས་མཐོང་བས་མགྱོགས་མྱུར་དུ་བྲོས། འོ་ན་ཡིད་འོང་གི་དངོས་པོ་འདུག་གམ་ཞེས་བཤད་པ་འདི་དག་དབང་བོ་མི་འདྲ་བས་སྣང་ཚུལ་མི་འདྲ་བ་བྱུང་བ་རེད། དེར་71བརྟེན་མུན་པ་ཞེས་པ་དེ་ཡང་ཡུལ་དབང་ཤེས་གསུམ་ཚོགས་ལུགས་མི་འདྲ་བ་ཞིག་ལས་བྱུང་བ་ལས། མུན་པ་ནི་འདི་རེད་ཅེས་འཇོག་རྒྱུ་མ་རྙེད། དེ་བཞིན་མཛེས་མ་ཞེས་པ་དེ་ཡང་ཡུལ་གྱི་སྟེང་ན་གཏན་གཏན་མེད་པའི་ཡུལ་དབང་ཤེས་གསུམ་ཚོགས་ལུགས་ཤིག་ཡིན་པ་རེད། འདི་ལ་མར་ལེ་རིང་ལུགས་པས་བདེན་དོན་ལྟོས་བཅས་ཟེར་གྱི་ཡོད། འོན་ཀྱང་བདེན་དོན་ནི་ལྟོས་བཅས་ཡིན་པས་མཐར་ཐུག་གི་བདེན་དོན་རྙེད་མཁན་ནི་འཇིག་རྟེན་ལ་ཡང་མེད།
དེར་བརྟེན་འུག་པའི་མིག་གི་ཡུལ་གྱི་བདེན་དོན་དང་། མིའི་མིག་གི་ཡུལ་གྱི་བདེན་དོན་གཉིས་ཀྱང་མི་འདྲ་བ་བྱུང་། རིགས་ལམ་འདིས་དུས་རབས་རེ་ལ་བདེན་དོན་རེ། གང་ཟག་རེ་ལ་བདེན་དོན་རེ་ཟེར་བ་དེ་ལ་བརྡ་གསལ་པོ་སྤྲོད་པ་མ་ཟད། མར་ལེ་རིང་ལུགས་པས་རྦད་དེ་འདྲ་བའི་ཤིང་ལོ་གཉིས་མེད་ཟེར་བ་དེ་ལ་ཡང་བརྡགསལ་བོ་ཞིག་སྤྲད་ཡོད། ས་སྐྱ་པཎ་ཆེན་གྱིས་ཀྱང་། ཕྱོགས་རེ་འདྲ་བ་ཀུན་ལ་ཡོད། ཐམས་ཅད་འདྲ་བ་གང་ན་མེད་གསུངས་པའི་རིགས་ལམ་ལ་ཡང་ངེས་ཤེས་སྐྱེས་ཐུབ། སངས་རྒྱས་ཚེ་དཔག་མེད་ཀྱི་ཁ་དོག་ལ་རྩོད་པ་འདི་ནི་གྲུབ་མཐའ་གོང་འོག་གི་དབྱེ་བ་ཕྱེས་ཏེ་བཤད་ན་འདི་ལ་རྩོད་པ་མི་འདུགསྤྱིར་གྲུབ་མཐའ་གོང་མ་རྣམས་ཀྱིས་སྐུ་གསུམ་གྱི་རྣམ་གཞག་འདོད་པ་ལས་གྲུབ་མཐའ་འོག་མས་སྐུ་གསུམ་འཇོག་གི་མེད་པས་སངས་རྒྱས་ཀྱི་ཁ་དོག་ལ་དཔྱད་པའི་དགོས་པ་མི་འདུགཁ་དོག་ཡིན་ན་དམར་པོ་ཡིན་པས་ཁྱབ་ཟེར་བ་ལ། ཐལ་འགྱུར་གྱི་སྒོ་ནས་གསེར་སྦྱངས་བཙོ་མའི་ཁ་དོག་ཆོས་ཅན།
དམར་པོ་ཡིན་པར་ཐལ ཁ་དོག་ཡིན་པའི་ཕྱིར་ཞེས་དགག་པའི་སྦྱོར་ངག་འདི་དག་གིས་འདི་ཡིན་ན་འདི་ཡིན་པས་ཁྱབ། དེ་ཡིན་ན་དེ་ཡིན་པས་ཁྱབ་ཅེས་འགྲིག་འགྲིག་པའི་ཁྱབ་པ་འཇོག་མི་རུང་བ་བསྟན། དེ་ཡང་ཡིན་ཏེ་རི་དྭགས་མེ་ཡི་གཙང་སྦྲ་ཅན་ལྟ་བུ་ལ་མེ་ཡང་ཚ་ཞིང་བསྲེག་པར་མི་སྣང་བ་བཞིན། སྲོག་ཆགས་འགའ་ལ་ཆུ་ཡང་བརླན་ཞིང་གཤེར་བར་སྣང་གི་མེད། དེར་བརྟེན་སྔོན་བྱོན་མཁས་པའི་72གསུངས་རྣམས་སུ། མེ་ནི་གྲང་བ་འགྱུར་ཡང་སྲིད། རླུང་ནི་ཞགས་པས་ཟིན་ཡང་སྲིད་ཅེས་གསུངས་པ་ལ་རྒྱུ་མཚན་ཆེན་པོ་ཡོད། དཔེར་ན་བུམ་པའི་མཚན་ཉིད་ལ་ལྟོ་ལྡིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་འཇོག་སྟེ། མཚན་ཉིད་དེ་ཡིན་ན་མཚོན་བྱ་བུམ་པ་དེ་ཡིན་པས་ཁྱབ་ཅེས་ད་ལྟའི་དུས་སུ་བཤད་རུང་ཡང་། དུས་ནམ་ཞིག་ན་བུམ་པ་ནི་དེ་ལྟ་བུ་མ་ཡིན་པ་ཞིག་ཀྱང་ཡོང་སྲིད།
དེ་བཞིན་ད་ལྟའི་མཚན་ཉིད་དག་གིས་མཚོན་བྱ་མཚོན་སྟངས་དང་མ་འོངས་པའི་མཚན་ཉིད་ཀྱིས་མཚོན་བྱ་མཚོན་སྟངས་གཉིས་ཀྱང་མི་འདྲ། མ་ཟད་ད་ལྟ་རྗེས་ཁྱབ་གྲུབ་པའི་རྟགས་སྦྱོར་རྣམས་ནམ་ཞིག་ན་འགལ་ཁྱབ་ཏུ་གྲུབ། ད་ལྟའི་འགལ་ཁྱབ་རྣམས་ཕྱིས་སུ་རྗེས་ཁྱབ་ཏུ་གྲུབ་ཐུབ་པ་ཞིག་ཡིན། དེ་ནི་དུས་རབས་མི་འདྲ་བ་དང་། སྤྱི་ཚོགས་མི་འདྲ་བ་དང་། ཁོར་ཡུག་མི་འདྲ་བ་བཅས་སྐད་ཅིག་རེ་རེ་བཞིན་འགྱུར་བའི་རང་བཞིན་ཅན་ཡིན་ཙང་ཁྱབ་མཐའ་འཇོག་མི་ཐུབ་པ་རེད། དེང་གི་དུས་སུ་ལྷ་འདྲ་བོ་བརྩི་རྒྱུ་ཞིག་ཡིན་རུང་ནམ་ཞིག་ན་འདྲེ་འདྲ་བོ་ཞིག་མཐོང་སྲིད། ཨའེ་དབྱིན་སི་ཐན་གྱིས། ཉིའུ་ཏུན་ལགས། ཁྱོད་ནས་གསར་གཏོད་བྱས་པའི་ལམ་བུ་དེ་ཁྱོད་རང་བཞུགས་པའི་དུས་སྐབས་དེར་ཆ་བཞག་ན་དེ་ནི་ལམ་བུ་ཉག་ཅིག་དེ་རེད་ཅེས་གསུངས་པ་དེ་ཧ་ཅང་ཡག་པོ་འདུག།
འོ་ན་ཨའེ་དབྱིན་སི་ཐན་གྱིས་ལྟོས་བཅས་སྨྲ་བ་དེ་རྩེར་སླེབས་ཚར་བ་རེད་དམ་ཟེར་ན། སླེབས་ཡོད་པ་མ་རེད་ཅེས་བཤད་པ་འདི་ལ་དེ་ལས་ཀྱང་གོ་རྒྱུ་ཆེ། མ་གཞི་ཆུ་དེ་བརླན་ཞིང་གཤེར་བ་ཡིན་པ་ལ་དེ་འཁོལ་བའི་ཚེ་ཚ་ཞིང་བསྲེག་པར་འགྱུར་བ་དང་། དེ་རླངས་པར་གྱུར་ཏེ་མཁའ་ལ་འཁྲིགས་ནས་སླར་ཡང་ཆུ་རུ་འགྱུར་བ་སོགས་ཀྱི་འགྱུར་བ་དེ་ཙམ་ཞིག་མང་། མ་ཟད་དགུན་དུས་ལྷགས་པ་ཆེ་སར་ཆུ་ཆབ་རོམ་འགྱུར་བ་དང་། རླུང་ལྷགས་པར་འགྱུར་བཞིན་ཡོད། ཆུ་དེ་ཡང་རླུང་མི་འདྲ་བ་གཉིས་ལས་གྲུབ་པ་ཚན་རིག་གིས་ར་སྤྲོད་བྱས་པ་རེད། ཆུ་བརླན་ཞིང་གཤེར་བ་ཡིན་པ་ཆོས་ཉིད་ཀྱིས་གྲུབ་པའི་རིགས་པ་རེད་ཟེར་ནས་བཤད་རུང་དངོས་གཟུགས་ལ་ལ་དང་འཕྲད་སྐབས་ཆུ་དེ་ཡང་73བརླན་ཞིང་གཤེར་བ་ཞིག་རེད་མི་འདུག དེ་བཞིན་ཆོས་གཞན་དག་ཡང་འདྲ། དངོས་གནས་འཇིག་རྟེན་པས་བཤད་ཚུལ་ཞིག་ལ།
ཡུལ་གཞན་ཞིག་ན་མར་ལས་གྲུབ་པའི་མི་ཡོད་ཅིང་། མར་ལས་གྲུབ་པའི་མི་རྣམས་ལ་ཤ་ལས་གྲུབ་པའི་མི་ཡོད་པ་རེད་ཟེར་ནས་བཤད་ན། ཁོ་ཚོས་ཡ་མཚན་གྱི་གནས་སུ་བརྩིས་ཏེ། ཤ་རུལ་བ་དང་འབུ་ཞུགས་པ་སོགས་མི་ཡོང་ནས་ག་རེ་ཟེར་གྱི་ཡོད་རེད། ཤ་ལས་གྲུབ་པའི་མིས་མར་ལས་གྲུབ་པའི་མི་དེ་ཡ་མཚན་དུ་རྩིས་ཏེ་མར་ཉི་མས་མི་ཞུ་ནས་གང་ཡིན་ན་བསམ་གྱི་ཡོད་པ་རེད་ཅེས་བཤད་པ་འདིས་མི་མར་ལས་གྲུབ་མཁན་ཞིག་ཡོད་མེད་གང་ལྟར་ཡང་། བཤད་སྲོལ་འདིས་ཆོས་འདི་ནི་འདི་འདྲ་རེད། ཆོས་དེ་ནི་དེ་འདྲ་རེད་ཅེས་ཁ་ཚོན་གཅད་མི་ཐུབ་པ་ཞིག་ཡིན་པར་བསྟན། མ་ཟད་མའོ་ཙེ་ཏུང་གིས། བརྟག་དཔྱད་ཞིབ་འཇུག་མ་བྱེད་ན། སྐད་ཆ་བཤད་པའི་དབང་ཆ་མེད་ཟེར་བའི་གནད་ཀྱང་འདི་རེད།
ང་ཚོའི་ཡུལ་འདི་རུ་བཤད་ན་དབྱར་དགུན་སྟོན་དཔྱིད་བཞི་ཡི་དབྱར་ཚ་ཞིང་དགུན་གྲང་བ་ཞིག་ཡིན་པ་ལ། རྒྱུ་མཚན་དེ་ཙམ་ཞིག་གིས་དབྱར་ཚ་ཞིང་དགུན་གྲང་ཞེས་ཁ་ཚོན་བཅད་མི་ཐུབ། ང་ཚོས་མཐོང་གསལ་རང་ལ་ཡང་། ལོ་རབས་འདིའི་དུས་རབས་ལྔ་བཅུ་དང་བདུན་ཅུ་སོགས་སུ་སྐྱེས་ཕོ་མོ་ཚང་མས་དམག་ཞྭ་སེར་པོ་དང་དམག་གོས་སེར་པོ་རྣམས་གོན་ནས་སྐྱེས་པ་ཚོས་མགོ་སྟེང་གི་སྐྲ་མིན་པ་གཞན་རྣམས་བྲེག་པ་སོགས་ཡག་ཤོས་སུ་བརྩིས། དེའི་རྗེས་དུས་རབས་བརྒྱད་ཅུར་སླེབས་མཚམས་དོར་མའི་མཐའ་ཁ་ཆེན་མོ(སྐོ།། ཡོཁུཥྛ) རེ་དང་འཇུར་རྟ་ཕྱི་རྟིང་མཐོན་པོ་ཞིག་གོན་ནས་སྐྲ་ཐམས་ཅད་གཟེངས་གཟེངས་བྱས་པ་དེ་ནི་ཆ་ལུགས་མཛེས་པོར་བརྩིས། དེ་རྗེས་དུས་རབས་དགུ་བཅུ་མ་སླེབས་ཙམ་ལ་དོར་མའི་མཐའ་ཁ་ཆུང་ཆུང་ཞིག་འཇོག་དོར་ཁ་ཆེན་པོ (༧ ནེཥྛ) བྱས་པ་དང་སྟོད་ཐུང་ཡང་མཇུག་རུག་བཞག་པ(རྶཱམ)དེ་གྱོན་མཁན་མང་། དེང་སང་དུས་རབས་དགུ་བཅུ་བའི་དུས་སུ་དོར་མ་དང་སྟོད་ཐུང་མདོག་སྣུམ་པོ་ཚོང་དཔོན་རྣམས་ཀྱི་གོན་པ་འདྲ་མོ་དེ་ལ་མཐོང་ཆེན་བྱེད་ཀྱིན་ཡོད། དེ་འདྲ་བའི་74དུས་ཐུང་ངུ་ཞིག་གི་ནང་དུ་ཡང་ཆ་ལུགས་ལ་འགྱུར་བ་དེ་ཙམ་ཞིག་སོང་ཡོད་ན། ཆབ་སྲིད་དང་དཔལ་འབྱོར་དང་རིག་གནས་དང་བསམ་བློ་བཅས་ཕྱོགས་ཡོང་ལ་འགྱུར་བ་ཆེན་པོ་ཕྱིན་པ་བཤད་མ་དགོས།
བདག་ཅག་གི་སྟོན་པས། འདུས་བྱས་ཐམས་ཅད་མི་རྟག་ཅེས་པ་ལ་ངེས་ཤེས་ཟབ་མོ་ཞིག་སླར་ཡང་སྐྱེས་སོ། ནང་པ་དག་གིས་ཆོས་ཐམས་ཅད་ལ་ཁྱབ་མཐའ་འཇོག་མི་རུང་བའི་རྒྱུ་མཚན་ནི་ཆོས་ཐམས་ཅད་བདེན་མེད་ཡིན་པ་ལྟོས་བཅས་ཀྱི་རྟེན་འབྲེལ་ཡིན་པས་རེད་གསུངས། མར་ལེ་རིང་ལུགས་པས་ཀྱང་ཁྱབ་མཐའ་འཇོག་གི་མེད། དེར་བརྟེན་རྟེན་འབྲེལ་གྱི་གནད་ལ་མཁས་ན་མཁས་པ་ཡིན་ཏེ། ཇི་སྐད་དུ། གང་གིས་རྟེན་ཅིང་འབྲེལ་བ་ཤེས་པ་དེས་ཆོས་ཤེས་སོ། གང་གིས་ཆོས་ཤེས་པ་དེས་སངས་རྒྱས་ཤེས་སོ་ཞེས་གསུངས་སོ། ཁ་ཅིག་ན་རེ་ཁ་དོག་ཡིན་ན་དམར་པོ་ཡིན་པས་ཁྱབ་ཅེས་པ་ནས་ཁྱེད་གཞི་གྲུབ་པའི་ཕྱིར་ཞེས་པའི་བར་གྱི་ལེ་ཚན་འདིའི་ནང་། ཁྱབ་པ་ཁས་ཟེར་བ་འདིའི་དོན་ནི་ཁ་དོག་ཡིན་ན་དམར་པོ་ཡིན་པས་ཁྱབ་པ་ཁས་ལེན་སོང་ཞེས་པའི་དོན་དང་།
རྩ་བར་འདོད་ན་ཞེས་པ་ནི། རྩ་བའི་ཐལ་འགྱུར་གསེར་སྦྱངས་བཙོ་མའི་ཁ་དོག་ཆོས་ཅན། དམར་པོ་ཡིན་པར་ཐལ། ཁ་དོག་ཡིན་པའི་ཕྱིར་ཞེས་པ་དེ་ཡིན་ལ། དེ་ལ་འདོད་ལན་བཏབ་ནས་གསེར་སྦྱངས་བཙོ་མའི་ཁ་དོག་དམར་པོ་ཡིན་པར་འདོད་ཅེས་པའི་དོན་ནོ། ཁྱེད་ཁྱེད་དང་གཅིག་ཡིན་དགོས་པའི་དོན་བསྟན། དེས་གཞན་ལ་ཡང་རིགས་འགྲེ་ཡང་གཟུགས་ཡིན་ན་དབྱིབས་དང་ཁ་དོག་གང་རུང་ཡིན་པས་ཁྱབ་ཅེས་པའི་ལེ་ཚན་འདིའི་ནང་། སྒྲ་དེ་གཟུགས་ཡིན་ཞིང་དབྱིབས་དང་ཁ་དོག་གང་རུང་མིན་པ་ཞིག་བསྟན་པ་ལས་ཁྱབ་པ་ཁས་ཟེར་བ་དང་རྩ་བར་འདོད་ན་ཟེར་བ་རྣམས་སྦྱར་སྟངས་འདྲ། ཁ་དོག་དཀར་པོ་ཁྱེད་ཡིན་པ་གང་ཞིག་ཁ་དོག་དམར་པོ་ཁྱེད་ཡིན་ན་ཁ་དོག་དཀར་དམར་གཉིས་ཀ་ཁྱེད་ཡིན་པས་ཁྱབ་ཟེར་ན་ཞེས་པའི་ལེ་ཚན་འདིའི་ནང་། ཁ་དོག་དཀར་པོ་ཁྱེད་ཡིན་པར་སྲིད་པ་ལ།
ཁ་དོག་དེ་ཁ་75དོག་དཀར་པོ་ཡིན་ཞིང་། ཆོས་དུང་དཀར་པོའི་ཁ་དོག་དེ་ཁ་དོག་དཀར་པོ་ཡིན་ཞིང་། དེ་བཞིན་དུ་གཞི་པདྨ་རཱ་གའི་ཁ་དོག་དེ་ཁ་དོག་དམར་པོ་ཡིན་པའི་ཕྱིར། འོན་ཀྱང་ཁ་དོག་དཀར་དམར་གཉིས་ཀ་ཁྱེད་མ་ཡིན་ཏེ། ཁ་དོག་དཀར་དམར་གཉིས་ཀ་ཁྱེད་ཡིན་པ་མེད་པའི་ཕྱིར། ཁ་དོག་དཀར་དམར་གཉིས་ཀྱི་ཡིན་པ་ཡོད་ན། ཁ་དོག་དཀར་པོ་ཡང་ཡིན་ལ་དམར་པོ་ཡང་ཡིན་པ་ཞིག་དགོས་པས་དེ་འང་མེད་པའི་ཕྱིར། འདི་ལས་ནི་དཀར་པོ་དེ་དམར་པོ་མ་ཡིན་ཞིང་དམར་པོ་དེ་དཀར་པོ་མ་ཡིན་པ་བསྟན་གྱི། གཞི་གཅིག་གི་སྟེང་ན་དཀར་དམར་གཉིས་ཡོད་ཆོག་པ་ཞིག་ཡིན་ཏེ། གཞི་བ་གླང་ལྟ་བུ་གཅིག་གི་སྟེང་དུ་ཡང་ཁ་དོག་དཀར་པོའི་ཆ་དང་ཁ་དོག་དམར་པོའི་ཆ་གཉིས་ཀ་ཡོད་པ་མ་ཟད།
ཁ་དོག་དཀར་པོ་དེ་དཀར་པོ་ཡིན་ཞིང་ཁ་དོག་དམར་པོ་དེ་དམར་པོ་ཡིན་པའི་ཕྱིར། ལེ་ཚན་འདིས་བྱ་སྒང་ནི་རྡོ་སྒང་མ་ཡིན་ཞིང་། རྡོ་སྒང་ནི་བྱ་སྒང་མ་ཡིན་པ་ཆེས་འགལ་བ་ཡིན་པ་གོ་བྱེད་དུ་འགྱུར་ཞིང་། དེ་བཞིན་འབྱོར་ལྡན་དང་འབྱོར་མེད་བར་གྱི་འགལ་བ་དང་། སྤྱི་ཚོགས་རིང་ལུགས་དང་མ་རྩ་རིང་ལུགས་བར་གྱི་འགལ་བ་དང་། ཆོས་དང་འཇིག་རྟེན་བར་གྱི་འགལ་བ། འཕེལ་རྒྱས་སོང་བའི་བསམ་བློ་དང་རྗེས་ལུས་ཀྱི་བསམ་བློའི་བར་གྱི་འགལ་བ་བཅས་གཅིག་ཡིན་ན་གཅིག་མ་ཡིན་ཞིང་གཞི་མཐུན་མི་སྲིད་པའི་འགལ་བ་ཞིག་བསྟན་ཡོད་ལ། སྤྱིར་ཚིག་སྙན་སྙན་པོ་དང་དོན་བཅུད་ཡོད་ཡོད་འདྲ་བོ་ག་ཚད་ཅིག་བཤད་རུང་། འཇིག་རྟེན་ནི་འགལ་བ་ལས་གྲུབ་པ་ཞིག་ཡིན་ཞིང་། དཔེར་ན་མི་ཡི་ལུས་རྟེན་ལ་སྦྱར་ནས་བཤད།
མི་ཡི་གཟུགས་ཕུང་ནི་ས་ཆུ་མེ་རླུང་གི་ཁམས་བཞི་ལས་གྲུབ་ཅིང་། ས་ཁམས་ནི་སྲ་བ་དང་། མེ་ཁམས་ནི་ཚ་བ་དང་། ཆུ་ཁམས་ནི་བརླན་ཞིང་། རླུང་ཁམས་ནི་ཡང་པ་བཅས་ཡིན་པས། ས་ཆུ་མེ་རླུང་གི་ཁམས་རྣམ་པ་བཞིས་འགལ་བ་རྒྱུན་མི་ཆད་པ་སློང་བཞིན་ཡོད། ཁམས་རྣམ་པ་བཞི་བོ་ཆ་སྙོམས་པའི་འགལ་བ་ཡོད་ལ། ཆ་མི་སྙོམས་པའི་འགལ་བའང་ཡོད། ཆ་སྙོམས་པའི་དུས་སུ་ཁམས་བདེ་བ་ཞིག་ཡིན་ལ། ཆ་མི་76སྙོམས་པའི་དུས་སུ་ཁམས་མི་བདེ་བ་ཞིག་ཡིན་པས་ནད་ན་ཚ་ཟེར་བ་དེ་སྐབས་དེར་བྱུང་བ་ཞིག་ཡིན།
མེ་རླུང་གི་ཁམས་ཀྱིས་ས་ཁམས་སྟོབས་ཆེ་རུ་མི་གཏང་ཞིང་། དེ་བཞིན་གསུམ་པོ་ཡང་འདྲ། དཔེར་ན་ས་ཆུ་རླུང་གི་ཁམས་སྟོབས་ཆེ་ཞིང་མེ་ཁམས་ཉམས་ནས་ཁོ་ཚོ་ལ་འགལ་ཟླ་སློང་མི་ནུས་པའི་དུས་སུ་མེ་ཁམས་གསོ་བྱེད་ཀྱི་སྨན་གཏང་དགོས་པ་བཞིན་ནོ། དེ་བཞིན་ཕྲ་ཕུང་དམར་པོ་དང་(ཕྲེ1ཨཨོཾ) ཕྲ་ཕུང་དཀར་པོ་(ཛེེཨཚོ) གཉིས་ཀྱིས་མི་ཡི་གཟུགས་གྲུབ་པ་རེད་ཟེར་ཆོག སྲོག་ཆགས་དཀར་དམར་གཉིས་ཀྱི་བར་དུ་ཡང་དེ་བཞིན་འགལ་བ་རྒྱུན་མི་ཆད་པ་ཞིག་སྐྱེས་ནས་གསོན་པོར་འཚོ་བཞིན་ཡོད། གལ་ཏེ་དེའི་འགལ་བ་རྣམས་རྒྱུན་ཆད་ཚེ་ཤི་ཞེས་པ་དེ་བྱུང་བ་རེད། ཨེན་ཀེ་སིས། ཚེ་སྲོག་ཀྱང་དངོས་གཟུགས་དང་གོ་རིམ་དེ་རང་གི་ནང་ལ་གནས་པའི་འགལ་བ་རྒྱུན་མ་ཆད་པར་རང་ཤུགས་སུ་སྐྱེ་པ་དང་། རང་ཤུགས་ཀྱིས་ཐག་གཅོད་པ་ཞིག་རེད། འགལ་བ་དེ་མཚམས་ཆད་མ་ཐག་ཚེ་སྲོག་ཀྱང་མཚམས་ཆད་པས་ཤི་འགྲོ་བ་རེད་ཅེས་བཤད།
དཔེར་ན་གློག་ཅེས་པ་དེ་ཡང་གློག་རྡུལ་མི་འདྲ་བ་གཉིས་འགལ་བ་རྒྱུན་མ་ཆད་པ་སྐྱེས་པ་ལས་བྱུང་། གལ་ཏེ་གློག་རྡུལ་གཉིས་ཀྱི་འགལ་བ་མཚམས་ཆད་སྐབས་གློག་ཀྱང་ཆད་པ་རེད། དེར་བརྟེན་ཕྱི་སྣོད་འཇིག་རྟེན་དང་ནང་བཅུད་འཇིག་རྟེན་གཉིས་ཀ་འགལ་བ་ལས་གྲུབ་ཅིང་འགལ་བ་མེད་ན་འཇིག་རྟེན་མེད་པ་རེད། གནའ་དང་དེང་གི་རྩོམ་རིག་མི་འདྲ་བ་གླེགས་བམ་གྱི་ཕུང་བོ་བྱས་པའི་རྩོམ་པ་པོ་གྲགས་ཅན་གྱི་མི་སྣ་རྣམས་དེ་འདྲ་རྩོམ་རིག་གི་བློ་སྒོ་འབྱེད་བྱེད་ནི་སྤྱི་ཚོགས་དང་རང་བྱུང་བཅས་ཀྱི་འགལ་བའི་རྙོག་འཛིང་ལས་བྱུང་བ་རེད། རྒྱ་ནག་གི་རྩོམ་པ་པོ་ལུའུ་ཞུན་(ལྗ་༧) དང་ཧུང་ཡིས་ཏ་ཧྲི(བྱེཤཱ—རྐིསྒོ། ) དང་བོད་ཀྱི་མཁས་དབང་དགེ་འདུན་ཆོས་འཕེལ་དང་དོན་འགྲུབ་རྒྱལ་བཅས་ལ་ཡང་སྤྱི་ཚོགས་དང་ཁོར་ཡུག ལོ་རྒྱུས་དང་དུས་རབས་ཀྱི་འགལ་བ་དེས་རྣོན་པོའི་མཚོན་ལ་ངར་བླུད་པ་བཞིན་བསམ་གཞིག་སྣ་ཚོགས་ཤིག་སྟེར་ནས། ཐོལ་བྱུང་བདེན་ཚིག་གི་རྦ་རླབས་དགུང་དུ་འཕྱུར་ཏེ་མདུན་སྐྱོད་ཀྱི་གོམ་77པ་ལྡོག་མེད་དུ་སྤོས་ཏེ། ཕྱིར་སྣུར་རྐང་མཐིལ་གང་ཡང་མ་ཤོར་ཞིང་བདེན་པའི་ལམ་ནས་གཤེགས་པ་ཞིག་རེད། དུས་རབས་གསར་རྙིང་དང་སྤྱི་ཚོགས་གསར་རྙིང་།
ལོ་རྒྱུས་གསར་རྙིང་དང་བྱ་དངོས་གསར་རྙིང་ཐམས་ཅད་འགལ་བས་གཏན་འཁེལ་བྱས་པ་རེད། དངོས་པོ་སྐད་ཅིག་དང་པོ་དེ་དངོས་པོ་སྐད་ཅིག་གཉིས་པས་རྙིང་བར་བསྒྱུར། སྐད་ཅིག་གཉིས་པ་དེ་སྐད་ཅིག་མ་གསུམ་པས་རྙིང་པར་བསྒྱུར་ཏེ་འགལ་བ་རྒྱུན་ཆད་མེད་པ་ཞིག་སློང་བཞིན་ཡོད། སྤྱི་ཚོགས་འཕེལ་རྒྱས་དང་རྒྱལ་ཁབ་དར་རྒྱས། མི་རིགས་ཀྱི་མདུན་ལམ་དང་། ལྡོག་མེད་ཀྱི་ལོ་རྒྱུས་དང་། སྤྱི་སྒེར་གྱི་བདེ་སྡུག་དང་། མཐར་གོ་ལ་རྡུལ་ཕྲ་རབ་ཏུ་གྱུར་པ་མཐའ་དག་འགལ་བས་གཏན་འཁེལ་བྱེད་ཅིང་འགལ་བས་ཐག་གཅོད་པ་རེད། རླབས་ཆེན་གྱི་མི་དང་ཤེས་ལྡན་གྱི་མི་སྣ། སྟོབས་ལྡན་གྱི་དཔའ་བོ་དང་།
ཐོབ་ཅན་གྱི་དཔོན་པོ་ཡིད་འོང་གི་མཛེས་ལྡན་མ་ཀུན་ཀྱང་འགལ་བས་གྲུབ་པའི་རང་གཟུགས་ཤིག་རེད་ཟེར་ན་ཡང་ཐལ་མི་ཆེ་བ་ཡིན། དེར་བརྟེན་བསྡུས་གཞུང་རྣམས་སུ། ཐ་དད་གང་ཞིག་གཞི་མཐུན་མི་སྲིད་པ་དེ་འགལ་བའི་མཚན་ཉིད་གསུངས་པས། ཁ་དོག་དཀར་དམར་གཉིས་ཀྱང་ཡིན་པ་མི་སྲིད་པའི་འགལ་བར་བཞག་པ་བཞིན་ཆོས་ཐམས་ཅད་ཀྱང་ར་བ་དེ་ལས་མ་འདས་པ་ཞིག་ཡིན། སྐབས་འདིར་རྣམས་དཔྱོད་ཅན་གྱི་མཁས་པ་འགས་ཁ་དོག་དཀར་དམར་གཉིས་འགལ་བ་མིན་ཏེ་ཕན་ཚུན་གནོད་བྱ་གནོད་བྱེད་མིན་པ་གང་ཞིག འགལ་བ་ཡིན་ན་གནོད་བྱ་གནོད་བྱེད་ཡིན་དགོས་པའི་ཕྱིར་ཟེར་ན། ཁ་དོག་དཀར་དམར་གཉིས་ཀྱི་བར་དུ་ཡངགནོད་བྱ་གནོད་བྱེད་གྲུབ་ཏེ། གོས་དཀར་ཅན་གྱི་ཚོང་དཔོན་དང་། གོས་དམར་ཅན་གྱི་ཚོང་དཔོན་གྱི་བར་དུ་གཏམ་ལབ་ལུགས་དང་། ལུས་ཀྱི་རྣམ་འགྱུར་བཅས་གང་ཟག་ཐད་ནས་འགལ་བ་ཡོད་པར་མ་ཟད།
ཁ་དོག་མི་འདྲ་བའི་གོས་གཉིས་ཀྱིས་ཀྱང་ཕན་ཚུན་འགྲན་ཞིང་རང་ཚུགས་འཛིན་ཞིང་རང་གི་ངོ་བོ་མི་གཏོང་བ་ཞིག་ཡིན། དེ་བཞིན་ཁ་དོག་དམར་པོ་ལ་ཁ་དོག་དཀར་པོ་ཟིལ་གྱིས་གནོན་པའི་ནུས་པ་78ཡོད་དེ། རྒྱུ་དང་དབྱིབས་གཅིག་ལས་གྲུབ་པའི་གོས་དམར་གོས་དཀར་གཉིས་ཚོང་ཁྲོམ་དུ་བཤམས་རྗེས་གོས་དཀར་ཚོང་འ།་ འགྲིམ་ན་གོས་དམར་ཟིལ་གྱིས་མནོན་པའི་རྟགས་དང་། གོས་དམར་ཚོང་འགྲིམ་ཆེ་ན་གོས་དཀར་ཟིལ་གྱིས་མནན་པའི་རྟགས་རེད། དེ་བཞིན་དབྱར་དུས་ཀྱི་སྤང་ལྗང་གི་ཁ་དོག་དེས་དགུན་དུས་ཡུལ་ལུང་སྐྱ་བོའི་ཁ་དོག་ལ་མི་འདོད་པའི་སྐུལ་སློང་ཡང་སྤྲད་ཐུབ་ཀྱིན་ཡོད། མ་ཟད་ནང་རིག་གི་གཞུང་རྣམས་སུ། ཁ་དོག་ཟིལ་གནོན་ཞེས་རྣལ་འབྱོར་པས་ནང་དུ་སྔོ་སེར་དཀར་དམར་བཞི་བསྒོམས་ནས་ཕྱི་རོལ་གྱི་ཁ་དོག་རྣམས་ཟིལ་གྱིས་གནོན་པ་ལྟ་བུ་རེད། ཡང་ཁོས་ཁ་དོག་དཀར་དམར་ནི་བེམ་པོ་ཡིན་ཕྱིར་འགལ་མི་ཤེས་ཟེར་ན། འོ་ན་མེ་ཆུ་གཉིས་ཀྱང་འགལ་མི་ཤེས་ཏེ།
དེ་གཉིས་བེམ་པོ་ཡིན་ཕྱིར་རོ། ། ཁ་དོག་དཀར་དམར་གཉིས་མཉམ་དུ་བསྲེས་ན་ཁ་དོག་དཀར་པོ་ཤུགས་ཆེ་ན་དཀར་སྐྱ་རུའགྱུར་ཞིང་། ཁ་དོག་དམར་པོ་ཤུགས་ཆེ་ན་དམར་སྐྱ་རུ་འགྱུར་བཞིན་ཡོད་པས་ཀྱང་གཅིག་གིས་གཅིག་ལ་གནོད་ཀྱིན་ཡོད་པ་གོ་སྟེ། མེ་ཆུ་གཉིས་ལྷན་ཅིག་ཏུ་འཕྲད་ན། མེ་སྟོབས་ཆེ་ན་ཆུ་སྐམ་པ་དང་། ཆུ་སྟོབས་ཆེ་ན་མེ་གསད་པ་བོཞིན་ནོ། སྔོན་ང་རང་ལོ་བཅོ་ལྔ་ལོན་སྐབས་བོད་མི་རྒན་པོ་ཞིག་གིས། ཡ་གིའི་གངས་རི་དེ་ཞུ་བའི་ཚེ་སྲིད་པ་འདི་འཇིག་ངེས་ཡིན་ཞེས་ལབ་བྱུང་། ངས་བསམ་པར་གངས་ཞུ་ན་སྲིད་པ་འཇིག་དགོས་པའི་འབྲེལ་བ་གང་ཡང་མེད་ཅི་འདྲའི་གླེན་པ་བསམ་ནས་སྙིང་ཁོག་པའི་དཀྱིལ་ནས་འཕྱ་དགོད་ཤོར་བ་ཞིག་བྱུང་རུང་། ཁོ་ལ་སྙིང་རྗེ་བ་ལྟར་ཡ་ཡ་ཞེས་ལན་སྤྲད་བཞིན་ང་ནི་ཁོ་ལས་ཀྱང་ལྡབ་ལོག་གི་མཁས་སྙམ་ཡང་།
རྒན་པོའི་སྐད་ཆ་འདི་གཏན་ཚིགས་རིགས་པ་ཆེན་པོ་ཞིག་ཡིན་པར་མ་ཟད། ཕྲན་ནི་ཁོ་བོ་ལས་ཀྱང་ལྡབ་ལོག་གིས་བླུན་པོ་ཞིག་ཡིན་པ་ངས་ད་ལྟ་ཤེས་བྱུང་། ཕྱི་སྣོད་ཀྱི་འཇིག་རྟེན་འདི་ཡང་ས་ཆུ་མེ་རླུང་གིས་གྲུབ་ཅིང་། གཅིག་གིས་གཅིག་སྟོབས་ཆེ་རུ་མི་གཏོང་ཞིང་། ཆ་སྙོམས་ན་སྲིད་པ་གནས་ཐུབ། གལ་ཏེ་མེ་སྟོབས་ཆེ་ནས་གངས་རི་ཞུ་བའི་དྲོད་ཚད་ལ་སླེབས་ན་སྲིད་པ་མེ་ཡིས་79འཇིག་པའི་འགོ་བརྩམས་པ་རེད། རྒན་པོའི་སྐད་ཆའི་དོན་སྙིང་ནི་འདི་ཡིན་འདུག དེང་གི་དུས་སུ་ཡང་སྲིད་པ་མེ་ཡི་ཕུང་བོར་འགྱུར་བའི་སྔོན་བརྡ་ལ་ཆུ་དཀོན་པ་དང་ཤིང་བསྐམ་པ་སོགས་ཡོང་པའི་གནས་ཚུལ་གསར་འགྱུར་ལས་བརྡ་འཕྲད་ཅིང་། འདིའི་དོན་ལ་ཚན་རིག་པ་མང་པོས་སེམས་ཁྲལ་ཡང་གནང་བཞིན་ཡོད། ས་སྐྱ་པཎ་ཆེན་གྱིས།
འགལ་བ་དོན་གྱི་སྟེང་ན་མ་གྲུབ་པའི་བློ་ཡི་ཆོས་ཡིན་པར་འདོད་དེ། རིག་གཏེར་ལས། འབྲེལ་བ་བཞིན་དུ་འགལ་བ་ཡང་། དངོས་པོའི་དོན་ལ་གྲུབ་པ་མེད། རྣམ་པར་རྟོག་པས་སྒྲོ་བཏགས་ནས། འགལ་བ་ཉིད་དུ་རྣམ་པར་གཞག་ཅེས་གནོད་བྱ་ཡོད་པ་ན་གནོད་བྱེད་མེད། གནོད་བྱེད་སྐྱེས་པའི་ཚེ་གནོད་བྱ་འགགས་ཤིང་། དུས་མཉམ་པའི་ཚ་རེག་གྲང་རེག་ནི་གནོད་བྱ་གནོད་བྱེད་མ་ཡིན་པས་འགལ་བ་མ་ཡིན་གསུངས་པའི་རིགས་པ་འདིས་ཡུལ་གྱི་སྟེང་ན་འགལ་འབྲེལ་ཡན་ག་བ་ཡོད་པ་བཀག་པ་མ་ཟད། གནས་ལུགས་སྟེང་ནས་བརྟག་ཅིང་དཔྱོད་ན་འགལ་བ་ཞེས་བྱ་བ་ཞིག་མ་གྲུབ་པ་བསྟན་པས་དམ་ཆོས་དབུ་མར་འཇུག་པའི་སྒོ་བྱེད་པ་རེད། འགལ་བའི་མཚན་ཉིད་ལ་གནོད་བྱ་གནོད་བྱེད་འཇོག་པ་ནི་གཅིག་མཐུན་ཡིན་ཏེ།
དེ་ཡང་རིག་གཏེར་ལས་ཆོས་གང་གང་ལ་གནོད་བྱེད་པ། དེ་ནི་དེ་ལ་འགལ་ཟླ་ཡིན་གསུངས། འདི་ལྟ་བུའི་རིག་པའི་དཔྱོད་པ་ནི་ཐ་སྙད་འཇིག་རྟེན་པའི་ཚད་ལས་བརྒལ་བ་ཞིག་ཡིན་སྙམ། འདི་ལྟར་བྱས་ཚེ་མཐར་གཟུང་འཛིན་གཉིས་བྲལ་སྟོང་ཉིད་ཀྱི་གནས་སུ་སླེབས་པ་འདྲ། དེར་བརྟེན་ཁོང་གིས་དམ་ཆོས་དབུ་མར་འཇུག་བྱེད་ཀྱི་ཚད་མ་གསུངས་པ་ཡིན་གྱི། འཇིག་རྟེན་ཕྱོགས་ཀྱི་ཚད་མའི་འགྲོ་ལུགས་ནི་ཁ་དོག་དཀར་དམར་གཉིས་འགལ་བ་ཡིན་པར་མ་ཟད་འགལ་བ་གྲུབ་པ་དེ་ནི་ཆོས་དེ་གཉིས་གཞི་གྲུབ་བྱེད་ཀྱི་རྩ་བ་ཞིག་ཡིན། གལ་ཏེ་ཁ་དོག་དཀར་པོ་ལས་གཞན་པའི་ཁ་དོག་གང་ཡང་མེད་ན། འགལ་བ་ཡང་གྲུབ་བྱེད་མེད་ལ་ཁ་དོག་དཀར་པོ་ཞེས་པ་ཞིག་མི་སྲིད་པ་ཞིག་རེད། དེར་བརྟེན་ཁ་དོག་དཀར་དམར་གཉིས་ཀྱི་ཡིན་པ་མེད་ལ། ཁ་དོག་དཀར་དམར་གཉིས་ཡོད་དགོས་པ་80འདི་ཨུ་ཚུགས་དང་བཅོས་སྒྱུར་བྱས་པ་མ་ཡིན་ལ་བྱས་ཀྱང་ཕན་མེད་ཀྱི་ངལ་བ་ཙམ་དུ་མ་ཟད།
དེ་བཞིན་ཆོས་དང་འཇིག་རྟེན་བཟང་ངན་དང་བདེ་སྡུག་ཀུན་ཀྱང་དེ་དང་འདྲ་བ་ཞིག་ཡིན། དེང་སང་གང་ཟག་འགས་ནམ་ཞིག་ན་འཇིག་རྟེན་དར་རྒྱས་སོང་སོང་བའི་མཐར་ཆོས་ཀྱི་བསྟན་པ་རྩ་མེད་འགྲོ་རྒྱུའི་གཏན་འབེབ་བྱེད་ཀྱིན་ཡོད་པ་རེད། དེ་ནི་རྟེན་འབྲེལ་ལ་རྒོལ་ཕོད་པའི་དཔའ་བོ་གཡག་རྒོད་ཀྱི་རྗེས་སུ་འབྲངས་བ་ཞིག་ཡིན། ཆོས་དང་འཇིག་རྟེན་གཉིས་ཀྱི་འགལ་བ་སྟོབས་ཆེ་རུ་སོང་ན་དེ་ཙམ་གྱིས་ཆོས་དང་འཇིག་རྟེན་མཉམ་དུ་གནས་ཐུབ་ཀྱི་ཡོད་པ་རེད། མཁས་དབང་དགེ་འདུན་ཆོས་འཕེལ་གྱིས་མུན་པ་ཅི་ཙམ་གྱིས་གནག་ན་སྒྲོན་མེ་དེ་ཙམ་གྱིས་གསལ་གསུངས་པ་དང་། དེ་བཞིན་འཇིག་རྟེན་པས་ཀྱང་། ཆོས་ཀྱང་ཟབ་ན་ནག་པོརི་བདུད་ཀྱང་ཟབ་ཅེས་ཚད་མའི་གནད་ཕིག་པའི་སྐད་ཆ་བཤད་རྒྱུ་སྣང་། ཡང་ལ་ལས་ངན་པ་མི་འདོད་ཅིང་བཟང་བོ་ཁོ་ན་རེ་སྒུག་བྱེད་བཞིན་ཡོད། དོན་དུ་བཟང་བོ་ཡང་རྩ་མེད་གཏོང་བ་དང་སྒོ་ཀུན་ནས་མཚུངས། དེ་གང་རེད་ཟེར་ན་ངན་པ་མེད་ན་བཟང་པོ་ག་ན་ཡོད།
བཟང་ངན་གཉིས་ནི་ལྟོས་གྲུབ་རེད། སྐྱེ་ཤི་གཉིས་ཀྱང་ཤི་བ་ཡོད་ཙང་སྐྱེ་བ་ཡོད་ཀྱི་ཤི་བ་མེད་ན་སྐྱེ་བ་གང་ན་ཡོད། དགྲ་གཉེན་གཉིས་ལ་ཆ་མཚོན་ནས་བཤད་ན་དགྲ་ཅི་ཙམ་མང་ན་གཉེན་དེ་ཙམ་གྱིས་མང་། དགྲ་མེད་ན་གཉེན་གང་ན་ཡོད། དགྲ་མེད་ན་གཉེན་གྱི་དགོས་པ་མེད་ཕྱིར་རོ། རྐུ་མི་བྱེད་མཁན་དེ་མི་བཟང་པོ་རུ་མཐོང་བར་བྱེད་པ་ལ་རྐུ་བྱེད་མཁན་ཞིག་སྔོན་འགྲོ་དགོས་པ་དང་རྐུ་བྱེད་མཁན་དེ་ངན་པར་མཐོང་བ་ལ་རྐུ་མི་བྱེད་མཁན་དེ་སྔོན་དུ་ངེས་དགོས། གང་ལྟར་ཡང་འདི་དག་ནི་ལྟོས་གྲུབ་ཡིན་པས་ཕན་ཚུན་མདུང་ཁྱིམ་ལྟར་བརྟེན་པ་ཞིག་རེད། གལ་ཏེ་མིའི་འདོད་པ་ལྟ་བུར་གྲུབ་ཐུབ་པ་ཞིག་ཡིན་ན་འདོད་རྒྱུ་ནི་བཟང་བོ་དང་དྲང་པོ། མཁས་པ་དང་ཡ་རབས་ཡིན་ལ་དེའི་ལྡོག་ཕྱོགས་རྣམས་མི་འདོད་པས་སའི་ཁྱོན་ལ་བཟང་ཕྱོགས་ཀྱིས་འགེངས་ཐུབ་པ་ཞིག་ཡིན་དགོས། དེ་ལྟར་མ་ཡིན་པ་མངོན་སུམ་གྱིས་གྲུབ་པ་81ཞིག་གོ།
དེར་བརྟེན་ད་ལྟའི་འཇིག་རྟེན་འདི་ནི་འགལ་བས་གྲུབ་པའི་འཇིག་རྟེན་རེད། དམ་པ་གོང་མས་དངོས་རྒྱུ་ཚོགས་པ་གཅིག་ལ་རག་ལས་ཀྱི་འབྲེལ་བ་གྲུབ་པ་གསུངས་བ་དང་། དེའི་རྟགས་སྦྱོར་ལ་ཁ་ནང་བུ་རམ་གོང་བུའི་སྟེང་ན་ཆོས་ཅན། བུ་རོ་སྔ་མས་བུ་གཟུགས་ད་ལྟ་བསྐྱེད་པའི་ནུས་པ་ཡོད་དེ། བུ་རོ་ད་ལྟ་བ་ཡོད་པའི་ཕྱིར་ཞེས་བུ་རོ་དང་བུ་གཟུགས་གཉིས་ཀྱི་དངོས་རྒྱུ་ཚོགས་པ་གཅིག་སྟེ། བུ་རོའི་དངོས་རྒྱུ་བུ་གཟུགས་ཡིན་པ་དང་། བུ་གཟུགས་ཀྱི་དངོས་རྒྱུ་བུ་རོ་ཡིན་ཞིང་དེ་གཉིས་ཀ་ཚོགས་པ་གཅིག་དང་། བུ་རོ་ཡོད་མེད་ཀྱི་རག་ལས་ས་ནི་བུ་གཟུགས་ཡིན་ཞིང་། བུ་གཟུགས་ཡོད་མེད་ཀྱི་རག་ལས་ས་ནི་བུ་རོ་ཡིན། དེ་ལྟར་རག་ལས་ཀྱི་འབྲེལ་བ་གྲུབ་རུང་འགལ་བ་ནི་ཡིན་ཏེ།
རོ་ལྕེ་ཤེས་ཀྱི་མྱོང་བྱ་ཡིན་ཞིང་། གཟུགས་མིག་ཤེས་ཀྱིས་གཟུང་བྱ་ཡིན་པ་བཞིན་ཆོས་ཐམས་ཅད་ཀྱི་འགལ་འབྲེལ་ནི་དེ་ལྟར་གྲུབ་པ་རེད། བོད་ཀྱི་དཔེར་ལ་རི་ལ་རི་དྭགས་མེད་ན། སྒོ་ན་གཡུང་དྭགས་མེད་ཟེར་བ་འདི་ཡང་འགལ་འབྲེལ་དང་མཐུན་པའི་གཏམ་དུ་སྣང་། ཁྱད་པར་དུ་སྐབས་འདིར་ཐོན་དུས། ཤེས་བྱའི་ཆོས་ཐམས་ཅད་འགལ་འབྲེལ་གྱིས་གྲུབ་པས། ངས་འོད་ཕུང་འདི་ལ་ཁྱད་པར་དུ་འགལ་འབྲེལ་སྣ་མང་ཡོད་སྙམ་པ་ཞིག་འདུག དེ་གང་ཡིན་ཟེར་ན། འོད་ཀྱིས་སྣང་བ་བྱེད་པ་དང་དྲོད་སྟེར་བ། སྐྱེ་དངོས་རྣམས་སྨིན་པར་བྱེད་པ་དང་།
ནད་བཅོས་པ་དང་བརྙན་འཕྲིན་གཏོང་བ་སོགས་བྱེད་པ་ཤིན་ཏུ་མང་། དེང་སང་རྒྱལ་ཕྱི་ནང་གང་གི་ལོ་རྒྱུས་དང་བརྙན་འཕྲིན་གང་ཡིན་རུང་། དེ་རྣམས་སུ་རྩ་རླུང་གི་སྟོབས་ཀྱིས་འོད་འཕྲོས་ནས་ན་ཚ་སོགས་བཅོས་པ་དང་། སྨན་ཁང་ཆེན་མོ་རྣམས་སུ་(ལྐོ) འོད་མི་འདྲ་བས་ནད་མི་འདྲ་བ་བཅོས་པ་དང་། འོད་ཀྱིས་འདོད་རྒུ་སྩོལ་བ་དང་། མི་འོད་ཕུང་དུ་འགྱུར་བ་དང་། འོད་ཕུང་ལྷ་འདྲེ་མི་སོགས་སུ་འགྱུར་ཚུལ་སོགས་ཤིན་ཏུ་མང་། འདི་ལ་བལྟས་ན་སྔོན་བྱོན་མཁས་དབང་དམ་པའི་ཆོ་ག་རྣམས་སུ། དཔེར་ན་བླ་མའི་སྐུ་ལས་འོད་ཟེར་དཀར་དམར་ཐིང་གསུམ་འཕྲོས། བདག་གི་ལུས་ངག་ཡིད་གསུམ་ལ་ཕོག་པས་82སྒྲིབ་གསུམ་དག་སྐུ་གསུམ་མངོན་དུ་གྱུར་ང།་
སྒོམ་པ་འདི་རྣམས་ཀྱི་སྐབས་སུ་ཡང་། འོད་ཟེར་རྡུལ་གྲུབ་སྒོམ་མི་རུང་ཡང་། ཡེ་ཤེས་འོད་ཀྱིས་བྱེད་ལས་ནི་ཡིན་ནོ། དེ་བཞིན་བླ་མ་རྡོ་རྗེ་འཆང་འོད་དུ་ཞུ་བ་དང་། འོད་དེ་ཡང་རང་ལ་འཐིམ་པས་རང་ཉིད་དང་བླ་མ་རྡོ་རྗེ་འཆང་དབྱེར་མེད་དུ་སྒོམ་པ་དང་། གཞན་ཡང་འོད་ཀྱིས་སྣ་དྲངས་ནས་འགྲོ་བ་འདྲེན་པ་དང་། འོད་ཟེར་ཆེན་མོའི་དབང་སྐུར་བ་སོགས་འདི་རྣམས་ཆེས་འདྲ་བོ་འདུག་པས་ངས་འོད་མི་འདྲ་བ་མང་པོས་བྱ་བྱེད་མི་འདྲ་བ་མང་བོ་བྱེད་པར་མ་ཟད། མི་ཡི་སྲོག་འཚོ་བ་དང་གསལ་རིག་གི་ཤེས་པ་འདི་དག་ལ་ཡང་འོད་གང་ཞིག་དང་འབྲེལ་བ་ཆེན་པོ་ཞིག་ཡོད་སྣང་བག་ཆགས་ཤིག་བཅོས་མིན་གྱིས་འདུག་པས། རྣམ་དཔྱོད་ཅན་རྣམས་ཀྱིས་གོམ་གང་མདུན་སྤོས་ཀྱི་ཚུལ་དུ་དཔྱད་པར་འཚལ། ཡང་ཁྱོད་ཀྱི་ཡིན་པ་ཡོད་ན་གང་དྲན་དྲན་ཡིན་པས་ཁྱབ་པའི་ཕྱིར་ཞེས་པ་ནི་ཁ་དོག་དཀར་དམར་གཉིས་ཀྱི་ཡིན་པ་ཡོད་ན་གང་དྲན་དེ་ཡིན་པས་ཁྱབ་འགྲོ་བའི་དོན་ཡིན།
གལ་ཏེ་གང་དྲན་ན་དེ་ཡིན་ཚེ་ལྷ་འདྲེ་གཉིས་ཡིན་པར་བསམ་ན་ལྷ་འདྲེ་གཉིས་ཡིན་པ་ཡོད་དགོས་པ་དང་མཁས་པ་ཡིན་པ་དང་ཕྱུག་པོ་ཡིན་པ་དང་། དཔའ་བོ་ཡིན་པ་དང་། དཔོན་པོ་ཡིན་པ་བཅས་གང་བསམ་ན་དེ་ཡིན་དགོས་པ་ཞིག་ཡིན། དེ་ལྟར་ཡིན་པ་མེད་དེ། མཁས་པ་ནི། ཇི་སྐད་དུ། རིག་པའི་གནས་ལྔ་དག་ལ་བརྩོན་པར་མ་བྱེད་ན། འཕགས་མཆོག་གིས་ཀྱང་ཐམས་ཅད་མཁྱེན་ཉིད་ཐོབ་མི་འགྱུར། དེ་ལྟར་བས་ན་གཞན་དག་ཚར་གཅོད་རྗེས་གཟུང་དང་། བདག་ཉིད་ཀུན་མཁྱེན་བྱ་ཕྱིར་དེ་ལ་དེ་བརྩོན་བྱ་གསུངས་པ་དང་།
མ་བསླབ་པ་ལ་ཀུན་མཁྱེན་ཉིད། འགྲོ་ན་རྒྱུ་འབྲས་ག་ལ་བདེན་ཞེས་པ་སོགས་ཀྱིས་མཁས་པ་ཡིན་བསམ་པ་ཙམ་གྱིས་མི་ཆོག་པ་བརྩོན་དགོས་པ་བསྟན། དེ་བཞིན་ཕྱུག་པོ་དང་དཔའ་བོ་དཔོན་པོ་བཅས་ཀྱང་འགལ་བ་དང་རྙོག་འཛིང་། དཀའ་སྤྱད་དང་སྡུག་རུས་མང་བོ་བྱས་པའི་འབྲས་བུ་ཞིག་ཡིན་པས། སྟོང་བསམ་གྱིས་ཉི་མ་འཕུར་བ་ནི་རྨི་ལམ་རྨིས་པ་བཞིན་ནོ། ལག་ལེན་ཐོག་ནས་ར་སྤྲད་མེད་83པའི་འགྲོ་སེམས་གཙང་མས་གློག་གི་ཟློས་གར་འཁྲབ་པ་ནི་དོན་ལ་ཐོབ་ཏུ་མེད་པའི་སྟོང་བསམ་གྱིས་འཁོར་ལོ་སྐོར་བ་རེད། བོད་ཀྱི་དཔེར་ལ་ཡང་ བསམ་རྒྱུ་སྲམ་ལྤགས་འགྲུབ་རྒྱུ་བེའུ་ལྤགས་ཟེར་བ་དེ་དང་ཀུན་ནས་མཚུངས། དཔེར་ན་མི་གཅིག་གིས་གད་སྙིགས་ནས་གསེར་གྱི་གདུ་བུ་ཞིག་ལན་གཅིག་སྟེས་དབང་གིས་རྙེད་ནས་ཕྱིས་སུ་ལས་གཞན་གང་ཡང་མི་བྱེད་པར་རྟག་པར་གད་སྙིགས་སློག་ནས་གསེར་རྙེད་པར་རེ་སྒུག་བྱེད་ན་མཐར་མུ་གེའི་ལམ་དུ་ཞུགས་པ་ལས་ཅི་ཡང་མེད། དེ་བཞིན་ང་ནི་ལྷ་ཡིན་ལ་མཁས་པ་ཡིན། ང་ནི་གྲུབ་ཐོབ་ཡིན་ལ་རྟོགས་ལྡན་ཡིན།
ང་ནི་འཛམ་གླིང་ན་རྩེ་མོ་ཡིན་ལ་ཕུལ་བྱུང་ཡིན། འཇོན་ཐང་ཅན་ཡིན་ལ་གཙང་མ་ཡིན་སྙམ་པ་ཙམ་གྱིས་དེ་ལྟར་མི་འགྱུར་ཞིང་དོན་དུ་ལོག་རྟོག་ཏུ་འགྱུར་བཞིན་ཡོད་པས། རང་མཐོང་མི་ཆེ་ཞིང་རྫིག་གཏམ་གྱི་འཁོར་ལོ་མི་བསྐོར་ནས་བྱ་བ་ལ་གཟོབ་པ་ལྷུར་ལེན་གྱི་སྒོ་ནས་འབད་ན་མཛེས་སོ། ཡང་ཁ་དོག་ཡིན་ན་སྦྱར་བྱུང་གི་ཁ་དོག་ཡིན་པས་ཁྱབ་ཟེར་ན་ཞེས་པའི་ལེ་ཚན་ནང་དུ་གུར་གུམ་དང་གུར་གུམ་གྱི་ཁ་དོག་གཉིས་གྲུབ་བདེ་རྫས་གཅིག་ཡིན་པའི་ཕྱིར་ཞེས་གུར་གུམ་དང་གུར་གུམ་གྱི་ཁ་དོག་གཉིས་སྐྱེ་འཇིག་གནས་གསུམ་དུས་མཉམ་པར་བསྟན། བུམ་པ་དང་བུམ་པའི་བྱས་པའི་བྱས་པ་གཉིས་ཀྱང་གྲུབ་བདེ་རྫས་གཅིག་ཡིན་ནོ། གྲུབ་བདེ་རྫས་གཅིག་ཞེས་པ་ནི་སྐྱེ་འགག་གནས་གསུམ་དུས་མཉམ་ཡིན་པར་མ་ཟད་རྫས་གཅིག་ཀྱང་ཡིན་དགོས། དེ་བཞིན་ཟ་མའི་རོ་དང་ཟ་མ་གཉིས་ཀྱང་གྲུབ་བདེ་རྫས་གཅིག དེས་ནི་ཟ་མའི་རོ་མྱོང་བར་འདོད་ན་ཟ་མ་དགོས་ཀྱི་ཡོད་པ་བསྟན་ཏེ། ཟ་མ་མེད་ན་ཟ་མའི་རོ་གང་ན་ཡོད། མི་དང་མིའི་སྐྱེ་གནས་རྒ་འཇིག་བཞི་ཡང་དེ་བཞིན་ཡིན་ལ་ཆོས་ཉིད་འདི་ལྡོག་སྟེ་སྐྱེ་གནས་གཉིས་ལས་རྒ་འཇིག་གཉིས་མི་དགོས་པའི་ཐབས་ཤིག་འཛམ་གླིང་ན་རྙེད་མཁན་ཞིག་ཡོད་ན་རིན་ཐང་དེ་ལས་ཆེ་དང་།
རླབས་དེ་ལས་ཆེ་སུ་ཞིག་ཡོད། འོན་ཀྱང་དཔའ་བོའི་དཔུང་ལ་འཇིགས་མི་ཤེས་ཤིང་། 84དཔོན་པོའི་ཐོབ་ལ་མི་བརྩི་བ་དང་། མཛེས་མའི་གཟུགས་དང་ཞིམ་པའི་ཟས་སོགས་གང་གིས་ཀྱང་བསླུ་བྲིད་བྱ་མི་གཏུབ་་པ་གཞུང་དྲང་བ་ངོ་མཉམ་པ་ནི་སྐྱེ་གནས་རྒ་འཇིག་བཞི་ཡིན། འདི་ལ་ཐུག་དུས་འཁོར་སྒྱུར་གྱི་རྒྱལ་པོ་ལ་ཡང་ཐབས་བཀོད་པ་མེད། དེ་བཞིན་ཕྱི་སྣོད་འཇིག་རྟེན་དང་ནང་བཅུད་སེམས་ཅན་མཐའ་དག་ཀྱང་སྐྱེ་གནས་རྒ་འཇིག་བའིའི་ར་བ་ལས་འདའ་མི་ཐུབ་པ་ཞིག་ཡིན། ད་ལྟ་མིག་སྔར་དར་ཞིང་རྒྱས་པའི་རྒྱུ་རྨོལ་ཁབ་ཡིན་ནའང་འདྲ་མི་རིགས་ཡིན་ནའང་འདྲ། ཀུན་ཀྱང་དེ་བཞིས་བསྡུས་ཏེ་ཡོད། ཚད་མའི་མཁན་པོ་ཡེ་ཤེས་དར་རྒྱས་ཀྱིས། མེ་ཏོག་ག་ཚོད་ཅིག་བཀྲ་ན་དེ་ཙམ་གྱིས་འཇིག་ལ་ཉེ་གསུངས་པ་འདི་ཡང་གནད་འདི་ལ་དགོངས་པ་ཡིན།
རྒྱལ་ཁབ་དང་རྒྱལ་ཁབ་ཀྱི་ལམ་ལུགས་གཉིས་ཀྱང་གྲུབ་རྫས་གཅིག་ཡིན་ཏེ། རྒྱལ་ཁབ་ཀྱི་ལམ་ལུགས་མེད་ན་རྒྱལ་ཁབ་གང་ན་ཡོད་རྒྱལ་ཁབ་མེད་ན་ཡང་རྒྱལ་ཁབ་ཀྱི་ལམ་ལུགས་གང་ན་ཡོད། སྤྱིར་རྒྱལ་ཁབ་ཅེས་པ་དེ་ཡང་མི་ཡི་དགོས་མཁོ་ལ་གཞིགས་ནས་འཛུགས་པ་ཡིན་གྱི་རྒྱལ་ཁབ་ངོ་བོས་གྲུབ་ང།་ ཞིག་མེད། དེར་བརྟེན་མར་ལེ་རིང་ལུགས་པས་ཀྱང་རྒྱལ་ཁབ་ནི་དབང་སྒྱུར་བྱེད་ཀྱི་ཐབས་སུ་གྱུར་པ་ཞིག་ཡིན་པར་བཤད། དེ་བརྟེན་ཚོགས་པ་ཞིག་གིས་འ། མ་ལུགས་ཤིག་བྱས་པས་རྒྱལ་ཁབ་བྱུང་བ་རེད། ཁྱིམ་ཚང་དང་ཁྱིམ་ཚང་གི་ལམ་ལུགས། དགོན་པ་དང་དགོན་པའི་ལམ་ལུགས། འབྲོག་པ་དང་འབྲོག་པའི་ལམ་ལུགས།
ཞིང་བ་དང་ཞིང་པའི་ལམ་ལུགས། དེ་ཀུན་ཀྱང་གྲུབ་བདེ་རྫརུ།་ གཅིག་ཡིན་པས་འབྲོག་པའི་ལམ་ལུགས་མེད་ན་འབྲོག་པ་མེད། མི་དང་མི་ཡིན་པའི་རྒྱུ་མཚན་དང་། འདྲེ་དང་འདྲེ་ཡིན་པའི་རྒྱུ་མཚན་བཅས་ཀྱང་གྲུབ་བདེ་རྫས་གཅིག་ཏུ་འཇོག་ཆོག དེ་བཞིན་ཆོས་གཞན་ལ་ཡང་རིགས་འགྲེ་སྟེ་སྦྱར་ཤེས་པར་བྱ། གྲུབ་བདེ་གཅིག་ནི་གྲུབ་བདེ་རྫས་གཅིག་དང་མི་འདྲ་ཞིང་སྐྱེ་གནས་འཇིག་གསུམ་དུས་མཉམ་གྱི་འབྲེལ་བ་ཡོད་པ་ཞིག་ཡིན་པ་ལས་རྫས་གཅིག་ཡིན་མི་དགོས། དཔེར་ན། བུམ་པའི་ཚོགས་པ་ན་ཡོད་པའི་ས་ཆུ་མེ་རླུང་བཞི་ལྟ་བུ། འདི་རྣམས་རྫས་85གཅིག་མ་ཡིན་རུང་སྐྱེ་གནས་འཇིག་གསུམ་དུས་མཉམ་པའི་ཕྱིར།
དེ་བཞིན་མཐའ་མེད་ཀྱི་འཇིག་རྟེན་འདི་ཡང་སྟེས་དབང་དང་སྟབས་བདེའི་སྒོ་ནས་བྱུང་བ་མ་ཡིན་པ། ཡོངས་ཁྱབ་ཀྱི་འབྲེལ་བ་གྲུབ་པས་གོང་བུ་ཞིག་ཆགས་པ་རེད། སའི་གོ་ལ་དང་གོ་ལའི་ནང་གི་གཏེར་རྫས་དང་ཕྱི་ཡི་སྐྱེ་དངོས་བར་ལ་གྲུབ་བདེ་གཅིག་པའི་འབྲེལ་བ་ཆགས་ཡོད། དེ་བརྟེན་ནང་གི་གཏེར་དང་ཕྱི་ཡི་སྐྱེ་དངོས་མཐའ་དག་ལོངས་སུ་སྤྱོད་དེ་མཇུག་རྫོགས་དུས་གོ་ལ་ཡང་མཇུག་རྫོགས་པའི་དུས་ལ་སླེབས་ཚར། དེ་དུས་མི་རབས་འདིས་རང་གཞོག་ན་རང་ཕྲ་བ་དང་། རང་བཅད་ན་རང་ཐུང་བས་རང་ཉིད་ཀྱང་གཏོར་བརླག་ཤོར་བ་ཞིག་ཡིན། འབྲོང་བུའི་སྣ་ཚོམོས་གངས་རིའི་ཁྲོད་ཀྱི་བསམ་གཞིགས་ལས། ངས་བལྟས་ན་དཔལ་འབྱོར་གོང་སྤེལ་དུ་བརྩོན་དྲག་པའམ་འཇིག་རྟེན་གྱི་སྣང་བ་ལ་ཞིབ་འཇུག་བྱེད་དྲག་པ་དེས་རང་བྱུང་ཁམས་ཀྱི་དངོས་རྫས་རྣམས་མི་ཡི་རིགས་ཀྱི་འཚོ་བ་ཇེ་ལེགས་སུ་གཏོང་ཆེད་བེད་སྤྱོད་ཀྱིས་རྫོགས་པར་བྱས་ཏེ་མི་མཇེད་ཞིང་འདི་མྱུར་བར་རྡུལ་བཞིན་བརླགས་པ་ལ་སྟ་གོན་བྱེད་ཀྱི་ཡོད་པ་དང་། མི་རིགས་འཚོ་གནས་བྱེད་པའི་དུས་ཚོད་ཀྱང་ཇེ་ཉུང་ཇེ་ཉུང་དུ་འཕྲིས་འདུག་ལ། ད་ལྟར་ས་སྒང་ཟླུམ་པོའི་སྟེང་གི་མིང་གྲགས་ཅན་གྱི་གྲོང་ཁྱེར་རྣམས་སུ་རང་བྱུང་བཀོད་པ་རྣམས་དཔལ་འབྱོར་གོང་སྤེལ་གྱིས་བཅོམ་སྟེ་རི་ལུང་དང་ཆུ་གཙང་མོའི་ཚབ་ཏུ་མིས་བཟོས་སྣང་བ་ཙམ་གྱིས་བློ་ཚིམས་པ་བྱས།
དབྱིག་འཛིན་མའི་བཅུད་རྣམས་རླངས་འཁོར་སོགས་བཀོལ་སྤྱོད་ཀྱི་སླད་དུ་བཏོན། རྐྱེན་དེས་འབྱུང་བོ་འཛིན་མ་སྣུམ་བག་དང་བྲལ་ནས་རང་བཞིན་གྱིས་བསྐམས། ཆུའི་ཁམས་ཀྱང་ཟད་ཚར་ནས་ད་ལྟ་སྡོང་འཛུགས་ནགས་སྐྲུན་བྱེད་པ་དང་གྲོང་ཁྱེར་ཀུན་ཏུ་ཆུ་དཀོན་འབྱུང་བཞིན་པ་གང་འདིའི་སྔ་ལྟས་ཡིན་པར་ངེས མི་རྣམས་ཀྱིས་རང་བཟོས་བྱིས་པའི་ཆུ་བེད་སྤྱད་དེ་ལོ་མང་བསྐྱལ། དེ་ཡང་རིམ་བཞིན་རྫས་ཀྱིས་སྟོང་སྟེ་འཛད་པ་ན། འཇིག་རྟེན་སྟོང་པའི་མཐའ་ལ་སླེབས་པ་ ་དང་དཔེར་ན་མིའི་ལུས་ལ་ཆུའི་འབྱུང་ཁམས་རྒྱུགས་མ་ཆེ་བས་ཚ་བ་རྒྱས་པ་86བཞིན་འཇིག་རྟེན་འདི་ཡང་རླན་གཤེར་གྱི་འབྱུང་བ་དང་བྲལ་བས་མེའི་ཁམས་ཀུན་ནས་འཕེལ། ཉིན་བྱེད་ཀྱི་སྣང་བ་འགོག་མེད་དུ་འཕྲོས་ཏེ་མེའི་ཁམས་དང་བསྡེབས་ནས་འཁྲུགས་ཅིང་འཇིག་རྟེན་ཐམས་ཅད་མེས་བསྲེགས། དེ་ནས་རླུང་ཁམས་དེ་ནས་སའི་ཁམས་སུ་བྱས་ཏེ་རྫས་ཀྱི་མཐར་ཐུག་རྒྱུད་སླར་ཡང་འཇིག་རྟེན་གསར་པ་ཞིག་ཆགས་འགྲུབ་ལ་འགྱུར་འགོ་རྩོམ་བར་བྱེད་དོ། ཞེས་པ་འདིའི་གནད་ཀྱང་གྲུབ་བདེ་གཅིག་པའི་གཏན་ཚིག་གིས་ར་སྤྲད་པ་ཡིན། འོ་ན་འདི་ལ་བཤོལ་དུ་ཡོད་དམ་སྙམ་ན། ཚངས་པ་དང་བརྒྱ་བྱིན་རྣམས་ལ་ཡང་བཀོད་པ་མེད་ལ་སྟོན་པ་སངས་རྒྱས་ཀྱིས་ཀྱང་ཐབནུ་་མི་རྙེད།
གྲུབ་བདེ་དབྱེར་མེད་རྫས་གཅིག་ནི། སྐྱེ་འགག་གནས་གསུམ་དུས་མཉམ་པ་ཡང་ཡིན། ཅིག་ཤོས་སྣང་བ་མངོན་གསུམ་ལ་གཅིག་ཤོས་ཀྱང་སྣང་དགོས་པ་དེ་དེའི་དོན་ཡིན། དཔེར་ན་ལྗོན་ཤིང་ལྗོན་ཤིང་གི་དབྱིབས་དང་ཁ་དོག་ལྟ་བུ། ལྗོན་ཤིང་མཐོང་དུས་ཅིག་ཤོས་ལྗོན་ཤིང་གི་དབྱིབས་དང་ཁ་ངོ། ག་རྣམས་ཀྱང་མཐོང་བ་ཡིན། དེ་བཞིན་བོད་མི་མཐོང་དུས་བོད་མིའི་ཁྱད་ཆོས་རྣམས་ཀྱང་མཐོང་བ་ཡིན། ཕྱི་རྒྱལ་བ་མཐོང་དུས་ཕྱི་རྒྱལ་བའི་ཁྱད་ཆོས་མཐོང་གི་ཡོད། དེ་བཞིན་གཞན་ལ་ཡང་རིགས་འགྲེ། སྤྱིར་ཆོས་ཐམས་ཅད་ལ་རང་ཉིད་གྲུབ་བྱེད་ཀྱི་གྲུབ་ཆ་ཡོད་པས་རང་ཉིད་ཇི་བཞིན་མཐོང་ཐོས་དང་བློའི་ཡུལ་དུ་གྱུར་དུས་དེའི་གྲུབ་ཆ་དེ་ཡང་ངེས་ཀྱི་ཡོད་པ་ཞིག་ཡིན།
དེར་བརྟེན་ཆོས་དང་འཇིག་རྟེན་ཆབ་སྲིད་དང་དཔལ་འབྱོར། སྤྱི་ཚོགས་རིང་ལུགས་དང་མ་རྩ་རིང་ལུགས། འཁོར་འདས་གཉིས་བཅས་ཆོས་སོ་སོ་ལ་གྲུབ་ཆ་མི་འདྲ་བ་ཡོད་ཙང་གྲུབ་ཚུལ་ཆེས་མི་འདྲ་བ་རེ་བྱུང་། གྲུབ་ཚུལ་དེ་བློའི་ཡུལ་དུ་གྱུར་སྐབས་གྲུབ་ཆ་ཡང་དེའི་ཡུལ་དུ་གྱུར་དགོས་ཏེ། གྲུབ་བདེ་དབྱེར་མེད་ཀྱི་རྫས་གཅིག་ཡིན་པའི་ཕྱིར། ལྷན་སྐྱེས་ཀྱི་ཁ་དོག་འཆད་སྐབས་སུ་གུར་གུམ་དང་གུར་གུམ་གྱི་ཁ་དོག་ལྷན་སྐྱེས་ཀྱི་ཁ་དོག་ཏུ་འཇོག་པ་བཞིན་དུ་འགལ་འབྲེལ་དེ་ཡང་འགལ་བྱ་དང་འགལ་བྱེད། འབྲེལ་བྱ་དང་འབྲེལ་བྱེད་བཅས་རིགས་འགྲེ་སྟེ་ཆོས་གཞན་ལྷན་སྐྱེས་སུ་བསྡུ་དགོས་པ་87མང་ཙམ་ཞིག་མཐོང་སྟེ། དཔེར་ན་བྱ་དང་སྒོ་ང་གང་སྔར་སེམས་ཅན་དང་སངས་རྒྱས་སུ་སྔར་ཞེས་གནའ་ནས་ད་བར་དུ་དུས་ཡིན་རིང་བ་དང་། སྐྱ་སེར་ཕོ་མོ་ཀུན་གྱིས་རྩོད་ཀྱང་གཏན་འཁེལ་བའི་བློ་གཏོད་ས་མ་རྙེད། གལ་ཏེ་འདི་རྣམས་ཀྱང་དགེ་སྡིག་གཉིས་དང་བཟང་ངན་གཉིས།
བསྟོད་སྨད་གཉིས་བཅས་ཅིག་ཤོས་སྐྱེས་དུས་ཅིག་ཤོས་སྐྱེས་པ་བཞིན་ལྷན་སྐྱེས་ཞེས་འཇོག་ན་ཐལ་མི་ཆེ་བ་ཞིག་ཨེ་ཡིན་ན། མཁས་དབང་དགེ་འདུན་ཆོས་འཕེལ་གྱིས། ཀུན་ལ་ཕན་པའི་ངོ་མཚར་རྫས་འཕྲུལ་དང་། ཡོངས་ལ་གནོད་པའི་ལྟས་ངན་ཆོ་འཕྲུལ་གཉིས། ཤེས་རབ་རལ་གྲིའི་རྣོ་ཕྱོགས་རེ་རེའི་སྣེ། གཅིག་གི་ཟླ་ལ་གཅིག་ཀྱང་སླེབས་པར་ངེས་ཞེས་པ་འདི་ཡང་མཚན་ཉིད་རིག་པའི་སྡོམ་ཚིག་ཅིག་སྣང་། གཅིག་ལས་གཉིས་སུ་གྱེས་པའི་ལྟ་བ་ཞེས་པ་ཡང་འདི་ཙམ་ལ་དགོངས་པ་ལགས། དེར་བརྟེན་ནང་དོན་གྱི་གཞུང་རྣམས་ལས་སྡུག་བསྔལ་ནི་བཟང་ངན་གཉིས་ལས་ངན་པར་བརྩིས་ཀྱང་སྡུག་བསྔལ་ལ་ཡོན་ཏན་དང་བཟང་ཆ་ནི་ཡོད་དེ། ཞི་བ་ལྷས། སྐྱོ་བས་དྲེགས་པ་སེལ་བར་བྱེད་སོགས་སྐྱོ་བའི་ཡོན་ཏན་མང་པོ་གསུངས།
བདེ་བ་ནི་བཟང་བོ་དང་ཡོན་ཏན་དུ་བརྩིས་ཀྱང་སྐྱོན་ཆེ་སྟེ་ལྷ་མི་ཁོམ་པའི་གནས་སུ་འཇོག་པའི་རྒྱུ་མཚན་ཡང་ལྷ་བདེ་བ་ལ་གཡེང་སྟེ་ཆོས་བསྒྲུབ་པ་ལ་ཁོམ་པོ་བྱུང་མེད་པ་རེད། དུས་རབས་ཀྱི་དགོས་མཁོ་ལ་གཞིགས་པའི་བཅོས་སྒྱུར་སྒོ་འབྱེད་བྱས་པས་ཆབ་སྲིད་དང་དཔལ་འབྱོར་དམག་དོན་རིག་གནས་བཅས་ཕྱོགས་ཡོངས་ནས་དར་རྒྱས་ཆེར་ཕྱིན་ན་ཡང་། དེ་དང་ཆབས་ཅིག་ཏུ་གཡོ་སྒྱུའི་དྲན་འཕྲུལ་ཇེ་མང་དང་། སྐྲག་དགོས་པའི་བྱ་བ་མང་པོ་ཡང་ལྷན་ཅིག་ཏུ་སྐྱེས་ཀྱི་ཡོད། གཟན་དམར་པོའི་ཁ་དོག་ནི་ལྷན་སྐྱེས་ཀྱི་ཁ་དོག་མ་ཡིན་ཞིང་བཅས་ལྡན་དགེ་སློང་སོགས་ཀྱི་རྟགས་སུ་གཟན་ལ་ཚོས་དམར་པོ་བྱུག་པ་ཞིག་ཡིན། འདི་ལྟ་བུའི་སྦྱར་བྱུང་གི་ཁ་དོག་རྣམས་སྤྱི་ཚོགས་དང་ཆབ་སྲིད་དམག་དོན་སོགས་ཀྱི་དགོས་པ་མང་པོ་ཞིག་ལ་བསྟེན་ནས་སྦྱར་བྱུང་གི་ཁ་དོག་མང་པོ་བཟོས། 88དཔེར་ན་ཀྲུང་གོའི་དམག་གོས་སེར་པོ་དང་དམག་རྟགས་དམར་པོ་སོགས་རྒྱལ་ཁབ་སོ་སོའི་རྟགས་མི་འདྲ་བའི་སྦྱར་བྱུང་གི་ཁ་དོག་མང་བོ་བྱས། དེ་བཞིན་དུས་རབས་ཀྱི་འགྲོས་ལས་གདོང་ལ་དཀར་དམར་ནག་གསུམ་སོགས་ཀྱི་ཁ་དོག་སྦྱར་ཏེ་མཛེས་ཆོས་སུ་བརྩི་བ་མང་། གཞན་རྣམས་གོ་སླ། གཉིས་པ་གཞི་གྲུབ་ཀྱི་རྣམ་གཞག་བཤད་པ་ལ་གཉིས།
རྣམ་གཞག་བཤད་པ་དང་། ཁྱབ་སྐོར་འགོད་པའོ། ། དང་པོ་ལ་གཉིས། མཚན་ཉིད་དང་དབྱེ་བའོ། དང་པོ་ནི། ཚད་མས་གྲུབ་པ་གཞི་གྲུབ་ཀྱི་མཚན་ཉིད། གཞི་གྲུབ། ཡོད་པ། ཤེས་བྱ། གཞལ་བྱ་རྣམས་དོན་གཅིག།
ཚད་མས་དམིགས་པ་ཡོད་པའི་མཚན་ཉིད་ཚད་མས་རྟོགས་པར་བྱ་བ་གཞལ་བྱའི་མཚན་ཉིད། བློའི་ཡུལ་དུ་བྱ་རུང་བ་ཤེས་བྱའི་མཚན་ཉིད་ཡིན་པའི་ཕྱིར། གཉིས་པ་གཞི་གྲུབ་ལ་དབྱེ་ན་རྟག་པ་དང་དངོས་པོ་གཉིས། དང་པོ་ནི་ཆོས་དང་སྐད་ཅིག་མ་མ་ཡིན་པའི་གཞི་མཐུན་པ་དེ་རྟག་པའི་མཚན་ཉིད། དེ་ལ་དབྱེ་ན། ཡིན་པ་སྲིད་པའི་རྟག་པ་དང་། ཡིན་པ་མི་སྲིད་པའི་རྟག་པ་གཉིས། ཡིན་པ་སྲིད་པའི་རྟག་པ་བཞག་དུ་ཡོད་དེ། ཤེས་བྱ་དེ་དེ་ཡིན་པའི་ཕྱིར། ཡིན་པ་མི་སྲིད་པའི་རྟག་པ་བཞག་ཏུ་ཡོད་དེ།
རྟག་དངོས་གཉིས་དེ་ཡིན་པའི་ཕྱིར། དོན་བྱེད་ནུས་པ་དངོས་པོའི་མཚན་ཉིད། དངོས་པོ་ལ་དབྱེ་ན་བེམ་ཤེས་ལྡན་མི་འདུ་བྱེད་གསུམ། རྡུལ་དུ་གྲུབ་པ་བེམ་པོའི་མཚན་ཉིད། དེ་ལ་དབྱེ་ན་ཕྱིའི་བེམ་པོ་དང་། ནང་གི་བེམ་པོ་གཉིས། སྐྱེས་བུའི་རྒྱུད་ཀྱིས་མ་བསྡུས་པའི་རྡུལ་དུ་གྲུབ་པ་དེ་ཕྱིའི་བེམ་པོའི་མཚན་ཉིད། མཚན་གཞི་ནི། བུམ་པ། ཀ་བ།
ས་ཆུ་མེ་རླུང་སོགས་ལྟ་བུ། སྐྱེས་བུ་རྒྱུད་ཀྱིས་བསྡུས་པའི་རྡུལ་དུ་གྲུབ་པ་དེ་ནང་གི་བེམ་པོའི་མཚན་ཉིད། མཚན་གཞི་ནི་ཟག་བཅས་ཉེར་ལེན་གྱི་ཕུང་བོ་ལྟ་བུ། གསལ་ཞིང་རིག་པ་ཤེས་པའི་མཚན་ཉིད། མཚན་གཞི་མིག་ཤེས་ལྟ་བུ། བེམ་ཤེས་གང་རུང་མ་ཡིན་པའི་འདུ་བྱེད་ལྡན་མིན་འདུ་བྱེད་ཀྱི་མཚན་ཉིད། མཚན་གཞི་ནི། དངོས་བོ་དང་། མི་རྟག་པ་དང་། རྟ་དང་།
བ་གླང་སོགས་གང་ཟག་རྣམས་དེ་ཡིན། ཡང་གཞི་གྲུབ་ལ་89དབྱེ་ན། གཅིག་དང་ཐ་དད་གཉིས་ཡོད་སོ་སོ་བ་མ་ཡིན་པའི་ཆོས་དེ་གཅིག་གི་མཚན་ཉིད། མཚན་གཞི་ནི་ཤེས་བྱ། རྟག་པ། དངོས་པོ་རྣམས་རེ་རེ་ནས་དེ་ཡིན། སོ་སོ་བའི་ཆོས་དེ་ཐ་དད་ཀྱི་མཚན་ཉིད། མཚན་གཞི་ནི། རྟག་དངོས་གཉིས། མཚན་མཚོན་གཉིས།
ཀ་བུམ་གཉིས་ལྟ་བུ་རྣམས་དེ་ཡིན། ཡང་ཤེས་བྱ་ལ་དབྱེ་ན། རང་མཚན་སྤྱི་མཚན་གཉིས། སྒྲ་རྟོག་གི་བཏགས་ཙམ་མ་ཡིན་པར་རང་གི་མཚན་ཉིད་ཀྱིས་གྲུབ་པའི་ཆོས་དེ་རང་མཚན་གྱི་མཚན་ཉིད། སྒྲ་རྟོག་གིས་བཏགས་པ་ཙམ་ཡིན་གྱི་རང་མཚན་དུ་མ་གྲུབ་པ་དེ་སྤྱི་མཚན་གྱི་མཚན་ཉིད། དེ་བཞིན་དུ། དོན་དམ་པར་དོན་བྱེད་ནུས་པའི་ཆོས་དེ་དོན་དམ་བདེན་པའི་མཚན་ཉིད། དོན་དམ་པར་དོན་བྱེད་མི་ནུས་པའི་ཆོས་དེ་ཀུན་རྫོབ་བདེན་པའི་མཚན་ཉིད། རྟག་པ་སྤྱི་མཚན་ཀུན་རྫོབ་བདེན་པ་རྣམས་དོན་གཅིག་གཞལ་བྱ་ལ་དབྱེ་ན། མངོན་གྱུར་དང་ལྐོག་གྱུར་གཉིས།
མངོན་སུམ་གྱི་ཚད་མས་དངོས་སུ་རྟོགས་པར་བྱ་བ་མངོན་གྱུར་གྱི་མཚན་ཉིད། གསལ་བཤད་བཞི་པ། ཚད་མས་གྲུབ་པ་གཞི་གྲུབ་ཀྱི་མཚན་ཉིད་ཅེས་པས་གཞི་གྲུབ་དང་མ་གྲུབ་ནི་ཚད་མས་གྲུབ་མ་གྲུབ་ལ་ལྟ་དགོས། ཚད་མ་ཞེས་པ་ལོག་རྟོགས་ཀུན་དང་བྲལ་བའི་བློ་ཡང་དག་ཞིག་ལ་འདོད། དེ་ལྟ་བུའི་བློ་ངོར་གྲུབ་ན་གཞི་གྲུབ་ཅིང་ཡོད་པར་འཇོག་དགོས། ཚད་མ་དེ་ནི་ཕྱི་རོལ་ཡུལ་གྱི་བདེན་དོན་གནས་ལུགས་དངོས་ཤེས་མཁན་ཞིག་ཡིན། དེའི་ངོར་གྲུབ་པའི་ཆོས་དེ་གཞི་གྲུབ་པ་ཞིག་ཡིན་ཕྱིན་ཆད། གཞི་གྲུབ་དེ་ནི་དཔའ་བོའི་དཔུང་གིས་བཤིག་མི་ཐུབ་ལ། བཙན་པོའི་དབང་གིས་བཟློག་མི་ནུས། མཐོན་པོའི་ཐོབ་ཀྱིས་ཀྱང་ཅི་བྱར་མེད།
གལ་ཏེ་ཕྱི་རོལ་ཡུལ་གྱི་གཞི་གྲུབ་དང་མི་མཐུན་པའི་བློ་ཞིག་ཡིན་ན་བློ་དེ་ལོག་རྟོག་གི་བློ་ཞིག་ཏུ་འཇོག་དགོས། ལོག་རྟོག་གི་བློ་ཅན་ལ་མཐར་ཐུག་སྟེ་བཤད་ན་ཁེ་ཀ་མེད་ལ་ཕམ་ཁ་ཁོ་ན་ཡོད་པར་བཤད། དེར་བརྟེན་གཞི་གྲུབ་ཟེར་བ་འདི་མར་90ལེ་རིང་ལུགས་ལྟར་ན་བདེན་དོན་ཟེར་བ་དེ་དང་གཅིག་རེད། མར་ལེ་རིང་ལུགས་པའི་བདེན་དོན་ནི་ཕྱི་རོལ་ཡུལ་གྱི་བྱ་དངོས་དང་དེའི་ཆོས་ཉིད་ཡང་དག་པ་མཚོན་པ་དེ་ལ་ཟེར། ང་ཚོ་བོད་ཀྱི་ཚད་མའི་གཞུང་དུ་ཡང་གཞི་གྲུབ་ཀྱི་མཚན་ཉིད་ལ་ཚད་མས་གྲུབ་པ་དེ་འཇོག སྤྱེར་གཞི་གྲུབ་ཀྱི་རྣམ་གཞག་འདི་འཇོག་དཀའ་བ་ཞིག་སྣང་སྟེ། བཟང་ངན། ཡོད་མེད། ཡིན་མིན་སོགས་ཤེས་བྱ་མཐའ་ཡས་པ་ཞིག་འདུག་པ་ལ། བཟང་བོ་ཡིན་ན་བཟང་བོ་གཞི་གྲུབ་དགོས།
གཞི་མ་གྲུབ་པའི་བཟང་པོ་ཞིག་མེད། དེ་བཞིན་ཆོས་གཞན་དག་ལ་ཡང་རིགས་འགྲེ བཟང་པོ་དང་ངན་པ་སོགས་ནི་སྤྱི་ཚོགས་དང་འཇིག་རྟེན་གྱི་འཁོར་ཕྱོགས་སམ་དུས་ཀྱི་འགྲོས་ལས་བྱུང་བ་ཞིག་རེད། དུས་ཀྱི་འགྲོས་དང་མི་མང་གི་འཁོར་ཕྱོགས་ཆ་རྐྱེན་ངེས་ཅན་ཞིག་གི་འོག་ནས་གང་ཟག་འགའ་ལ་བཟང་པོ་སྣང་བ་དེ། གང་ཟག་འགའ་ལ་ངན་པར་སྣང་། གང་ཟག་འགའ་ལ་ངན་པར་སྣང་བ་དེ། གང་ཟག་འགའ་ལ་བཟང་པོར་སྣང་། དཔེར་ན་མི་གཙང་བ་དེ་ཕག་དང་འཕྲད་ན་གཙང་བར་སྣང་། མི་དང་འཕྲད་ན་བཙོག་པར་སྣང་། ཆོས་གཅིག་ལ་སྣང་ཚུལ་གཉིས་བྱུང་བ་དང་། སྣང་ཚུལ་གཉིས་ཀ་བདེན་དོན་ནམ་གཞི་གྲུབ་པ་ཁས་ལེན་དགོས།
དེ་བཞིན་མི་ལ་རས་པས་སེར་བ་ཕབ་པ་དེས་ཨ་ཁུ་དང་ཨ་ནེ་ལ་མི་དགའ་ཞིག་བྱས་ཀྱང་། ཁོང་གི་མ་མྱོང་ཚ་དཀར་རྒྱན་ལ་དགའ་བདེ་སྐྱེ་བ་བཞིན་ནོ། དེ་ནི་དེ་གཉིས་ལ་རྐྱེན་མི་འདྲ་བའི་སྟོབས་ཀྱིས་ཚོར་བ་གཉིས་སུ་གྱུར་པ་རེད། ཉི་མ་ཚ་བ་དེ་ཡང་བཟང་ངན་གང་ཡིན་ཁ་ཚོན་བཅད་དཀའ་སྟེ། དྲོ་བ་འདོད་པའི་གང་ཟག་ལ་བཟང་བོ་ཞིག་ཏུ་སྣང་ན་ཡང་། གྲང་བ་འདོད་པའི་གང་ཟག་ལ་ངན་པར་སྣང་སྲིད་དོ། ཅིག་ཤོས་ངོར་བཟང་པོ་གཞི་གྲུབ་ལ། ཅིག་ཤོས་ངོར་ངན་པ་གཞི་གྲུབ་པའི་ཕྱིར། ཆོས་ཉིད་དང་མི་མཐུན་ཞེས་པ་ལ་ཡང་ས་ཚོད་ངེས་ཅན་ཞིག་ཡོད། དཔེར་ན་བོད་རིགས་ལ་ཆ་མཚོན་ནས་བཤད་ན་རླངས་འཁོར་བཟོ་ཐུབ་པ་བྱུང་ན་གཟི་བརྗིད་ཡིན་པ་བཤད་ཅི་དགོས།
ལྕགས་རྟ་ཞིག་བཟོ་ཐུབ་པ་བྱུང་ན་ཡང་གཟི་91བརྗིད་ཅིག་རེད། འོན་ཀྱང་ཕྱི་གླིང་གི་སྔོན་ཐོན་མི་རིགས་ཤིག་ལ་ཆ་མཚོན་ནས་བཤད་ན་ལྕགས་རྟ་དང་རླང་འཁོར་ཕར་ཞོག་གནམ་གྲུ་དང་མཚོ་གྲུ་བཟོ་བ་སོགས་ཀྱང་རླབས་ཆེན་གྱི་ལས་སུ་བརྩི་མི་རུང་། འདི་གཉིས་ཀྱི་སྤྱི་ཚོགས་དར་རྒྱས་གཏོང་བའི་ཚོད་གཞི་མི་འདྲ་བས་ཚོད་མི་འདྲ་བ་གཉིས་བྱུང་། གཉིས་ཀ་ཡང་ཆོས་ཉིད་ཀྱིས་གྲུབ་པ་ཁས་ལེན་དགོས། དེར་བརྟེན་ཆོས་ཉིད་ཀྱིས་གྲུབ་པའམ་གཞི་གྲུབ་ཀུན་ཀྱང་ལྟོས་འཇོག་གམ་རྟེན་འབྲེལ་ཡིན་པ་ནི་བཤད་ཅི་དགོས། བདེན་དོན་ནམ་ཚད་མས་གྲུབ་པའི་ཆོས་ལ་འབད་པར་བྱས་ནས་འབྲས་བུ་ཐོབ་དགོས་པ་ནི་ཤར་ནུབ་ཀྱི་གླིང་དང་རྒྱ་བོད་ཀུན་ཀྱང་འདོད་ཚུལ་གཅིག་པ་རེད། འོན་ཀྱང་ཚད་གྲུབ་དང་བདེན་དོན་ཟེར་བ་དེ་ལས་ལ་འབད་ཚེ་འགྲུབ་ཐུབ་པའི་རང་བཞིན་ཞིག་ལ་འབད་པ་དང་། ཆོས་ཉིད་དང་མཐུན་པའི་བློ་ཞིག་ཡིན་དགོས། ཆོས་ཉིད་དང་མཐུན་པའི་བློ་ནི་དབང་ཡོད་ལ་ཡོད་པས་མ་ཁྱབ་ཅིང་། འབྱོར་ལྡན་ལ་ཡང་ཡོད་པས་མ་ཁྱབ་ལ།
དཔའ་བོ་ལ་ཡང་ཡོད་པས་མ་ཁྱབ། ཚད་མ་སུ་ལ་ཡོད་ན་ཆོས་ཉིད་དང་མཐུན་པའི་བློ་དེ་ལ་ཡོད་ཅིང་། དེའི་ངོར་གྲུབ་པ་དེ་ཡང་ཚད་གྲུབ་ཡིན་པར་མ་ཟད། མཐར་ཐུག་མི་ཡི་ལམ་ཕྱོགས་དེར་འགྲོ་རྒྱུ་གཏན་འཁེལ་གྱི་ཡོད་པ་རེད། སྤྱིར་འཇིག་རྟེན་གྱི་ཆོས་ཉིད་ཀུན་པོ་གཞི་གྲུབ་པ་ཞིག་ཡིན་ཏེ། ཚད་མས་གྲུབ་པའི་ཕྱིར། འདས་པའི་དུས་དང་མ་འོངས་པའི་དུས་དང་ད་ལྟ་བའི་དུས་བཅས་ཀྱི་དངོས་པོ་རྣམས་ནི་གཞི་གྲུབ་པ་ཡིན་ཏེ། རང་དུས་དེར་གཞི་གྲུབ་པའི་ཕྱིར། དཔེར་ན། འདས་པའི་དུས་ཀྱི་རྒྱལ་ཁབ་ཀྱི་དར་རྒུད་དང་མི་རིགས་ཀྱི་སྐྱིད་སྡུག་སོགས་གཞི་གྲུབ་པ་ཡིན་ཏེ་དུས་དེར་གྲུབ་པའི་ཕྱིར།
དེ་བཞིན་མ་འོངས་པར་འབྱུང་འགྱུར་གྱི་བྱ་དངོས་མཐའ་དག་ཀྱང་གཞི་གྲུབ་པ་ཡིན་ཏེ་དུས་དེར་གྲུབ་པའི་ཕྱིར། རི་བོང་གི་རྭ་དང་མོ་གཤམ་གྱི་བུ་ལ་མ་འོངས་པ་བཞག་མི་རུང་སྟེ། གཏན་མེད་ཡིན་པས་གཞི་གྲུབ་པའི་དུས་མེད་པའི་ཕྱིར། འབྱུང་འགྱུར་དང་མ་འོངས་པ་རྣམས་ནི་ཡོང་ངེས་ཀྱི་རང་བཞིན་ཞིག་ཡིན་དགོས་ཏེ། དཔེར་ན་རྩི་ཤིང་ལ་མེ་92ཏོག་བཞད་ནས་འབྲས་བུ་སྨིན་པ་དང་། མི་ལ་སྐྱེ་རྒ་ན་འཆི་ཡོད་པ་སོགས་ཚང་མ་ཡོང་ངེས་ཀྱི་རང་བཞིན་རེད། དེ་བཞིན་གཏན་མེད་རྣམས་ལ་འདས་པ་ཡང་འཇོག་ཏུ་མེད། མཁས་པ་འགས་རི་བོང་རྭ་ཤེས་བྱ་མ་ཡིན་ཞིང་བདག་མེད་ཡིན་པས་བདག་མེད་ཀྱི་བྱེ་བྲག་ཤེས་བྱ་བཞག་དགོས་ཞེས་བཤད་ཀྱང་། རི་བོང་རྭ་གཞི་མ་གྲུབ་པ་ལ་དེ་བདག་མེད་ཡིན།་་ མིན་གྱི་དཔྱད་པ་བཏང་བ་ནི་ཆེས་ཡ་མཚན་པ་རེད།
དབུ་མ་རྒྱན་ལས། མ་ནིང་གཟུགས་བཟང་མི་བཟང་ཞེས། དོན་འདོད་བརྟག་པས་ཅི་ཞིག་བྱ་གསུངས།་ པས། རི་བོང་རྭ་གཏན་མེད་དེ་བདག་མེད་ཡིན་མིན་དཔྱད་པ་ནི། འཁྲིག་པའི་བྱ་བྱེད་མི་ནུས་པའི་མ་ནིང་འདི་གཟུགས་བཟང་ངམ་ངན་ཞེས་བརྟག་དཔྱད་བྱ་བ་དང་གཅིག་ཏུ་སྣང་། 93དམ་ཆོས་ཀྱི་ཆེ་བ་འགའ་བཤད་པ་ཀུན་དགའི་གཏམ་གྱི་རོལ་མོ། ་ མཐོན་པོའི་ཐོབ་དང་དཔའ་བོའི་དཔུང་ཤེད་དང་། ། བཙན་པོས་ཨུ་ཚུགས་མཛེས་མོས་བསླུ་བྲིད་བཅས། ། གང་ཡང་མ་ངོམས་ཤུགས་ཀྱིས་དད་པའི་ཡུལ། །
སྟོན་པའི་ཆོས་འདི་ཡིད་བཞིན་ནོར་བུ་འདྲ། རིས་མེད་ཀུན་ལ་སྙོམས་པའི་མཁའ་དབྱིངས་སུ། ། ཐུགས་རྗེའི་ཆུ་འཛིན་འཁྲིགས་པའི་གུར་ཁང་ནས། ། གང་འདོད་རེ་བ་སྐོང་བའི་ཆོས་ཀྱི་ཆར། ། འབད་མེད་ལྷུན་འགྲུབ་སྩོལ་ལ་བདག་ཡིད་དད། ། དང་པོ། མཐུན་སྒྲིལ་གྱི་རྩ་བ་དམ་ཆོས། དམ་པའི་ཆོས་ལ་སྙིང་ཐག་པ་ནས་མཐའ་གཅིག་ཏུ་མོས་པའི་གང་ཟག་ཞིག་ཡིན་ཕྱིན་ཆད་མི་རིགས་མི་འདྲ་ཞིང་། ཕྱུག་སྤྲང་མི་མཚུངས་པ། ཆ་ལུགས་མི་འདྲ་བ་གང་ཞིག་ཡིན་རུང་།
དངོས་གནས་ཆོས་དད་མི་སྣ་དེ་དག་ལ་སེམས་གཏིང་གི་མཐུན་ལམ་ཞིག་ཡོང་གི་ཡོད་ལ་དེ་འདྲ་ཞིག་ཡོང་དགོས་ངེས་ཀྱང་ཡིན། དམ་པའི་ཆོས་ཀྱི་ངོ་བོ་ལ་གྲལ་རིམ་མེད་ཅིང་། ཕོ་མོའི་དབྱེ་བ་མེད་པ། རྒྱུ་ཕྱུག་སྤྲང་གི་ཁྱད་པར་མེད་པ། ཐོབ་གོ་སའི་མཐོ་དམན་མེད་པ། གཉའ་གནོན་དང་བཤུ་གཞོག་མེད་པར། བཏང་སྙོམས་ཆེན་པོ་ཞེས་བྱ་བ་དེ་ཡིན་ཞིང་། ཆོས་པ་རྣམ་དག་ཅིག་ཡིན་ཞིང་། ཆོས་སྒྲུབ་མི་སྣ་ཞིག་ཡིན་ཕྱིན་ཆད་ཕན་ཚུན་བར་གྱི་རུ་ང་དང་། ཕྲག་དོག་མེད་ཅིང་།
ཁྱེད་ཤི་ང་སོས་ཀྱི་94འགལ་ཟླ་དེ་དག་རང་སར་ཞི་སྟེ། ཕན་ཚུན་བར་དུ་མ་བུ་དང་སྤུན་གྲོགས་ཀྱི་བརྩེ་ཞེན་ལྟ་བུ་ཆགས་ཀྱི་རེད། ད་ལྟ་མཐོང་གསལ་རང་ལ་ཡང་། དཔེར་ན། ཡུལ་མི་འདྲ་བ་དང་། སྐད་མི་འདྲ་བ། ཆ་ལུགས་མི་འདྲ་བ་དེ་དག་ཀྱང་། དམ་པའི་ཆོས་ཀྱི་གདུགས་ཞབས་ནས་མཐུན་ལམ་བཟང་ཞིང་། གཅིག་གིས་གཅིག་ལ་བཙན་པོ་ཨུ་ཚུགས་ཀྱིས་མི་མཐུན་པ་དེ་དག་མཐུན་ཐབས་བྱེད་མ་དགོས་པ། སྙིང་ཐག་པ་ནས་གཅིག་གིས་གཅེག་ལ་དགའ་དད་དང་གུས་བཀུར་ཡོད་པ་ཡིན་ཞིང་།
རང་ལྟ་མཆོག་འཛིན་ཆེ། ད་ཅིང་། མཁའ་དང་མཉམ་པའི་སེམས་ཁམས་ཀྱིས་ཀུན་ལ་ཁྱབ་པའི་སེམས་གཤིས་མངའ་བས། ཆོས་དད་མི་སྣ་ནི་ཁ་བྲལ་རིང་ལུགས་མ་ཡིན་ཞིང་། རིས་མེད་མཐུན་ལམ་བཟང་བས་མཐུན་སྒྲིལ་རིང་ལུགས་ཞེས་བྱ། ཆོས་པ་ཟེར་བ་དེ་མཁའ་མཉམ་སེམས་ཅན་སྤྱིའི་བདེ་སྡུག་ལ་བསམ་གཞིག་བྱེད་པ་ཞིག་ཡིན་དགོས་པ་དང་། ཁྱད་པར་དུ་མཁོས་ཞན་པ། སྡུག་བསྔལ་ཆེ་བ་དག་ལ་དེ་ལས་ཀྱང་སྙིང་བརྩེ་བས་སྐྱོང་བ་ཞིག་ཡིན་པས། དེ་ལས་ཀྱང་མཐུན་ལམ་བཟང་པོ་ཡོང་མཁན་ཞིག་ཡིན་པར་ཤེས་དགོས། དེར་བརྟེན་སྟོན་པ་རྫོགས་པའི་སངས་རྒྱས་ཞེས་པ།
བདུད་ཀྱི་མཚོན་ཆ་ཙུབ་མོ་དག་ལ་འཇམ་མཉེན་མེ་ཏོག་ལན་དུ་སྦྱིན་མཁན། ལྷས་བྱིན་ཁྲོས་པས་སྐྱོགས་རྡོ་འཕང་ཚེ་མི་སྨྲ་བརྟུལ་ཞུགས་དང་དུ་ལེན་མཁན། རང་གི་དགྲ་ལ་སྡང་མིག་ཙམ་ཡང་བལྟ་བ་མི་ནུས་པའི་དེ་འདྲའི་གཉོམ་་ཆུང་ནང་གི་གཉོམ་ཆུང་ཞིག་གིས། བསྟན་པའི་ཆོས་དེ་ཁྱབ་སྤེལ་བྱེད་པོ་དག་གིས་བཙན་པོ་ཨུ་ཚུགས་བྱེད་མ་དགོས་ནས་པད་ནང་དུ་བུང་བ་འཁོར་བ་བཞིན་ནང་པའི་དམ་ཆོས་ཀྱི་ཕྱོགས་སུ་འཁོར་ཐུབ་པར་བྱུང་ཞིང་། ཡུལ་ལུང་མི་གཅིག་པའི་རྒྱལ་ཁམས་སྤྱི་ལ་ནང་པའི་ཆོས་འདི་ཉིན་རེ་ལས་ཉིན་རེ་ཇེ་དར་དང་ཇེ་རྒྱས་འགྲོ་བཞིན་ཡོད་ཅིང་། མཚོན་རྒྱ་ཁབ་ཙམ་ཞིག་བེད་སྤྱོད་མ་དགོས་པ། དམ་་པའི་ཆོས་འདི་དེ་འདྲ་ཁྱབ་སྤེལ་གཏོང་ཐུབ་པ་བྱུང་བ་འདི་དམ་ཆོས་ཀྱི་ཆེ་བ་ཡིན་པར་ཤེས་དགོས། མཁའ་མཉམ་སེམས་ཅན་སྤྱིས་མཐུན་སྒྲིལ་གྱི་ལག་ཟུང་དམ་དུ་སྦྲེལ་ནས། ཞི་བདེའི་95དཔལ་ལ་ལོངས་སུ་སྤྱོད་འདོད་ན་དམ་པའི་ཆོས་ལུགས་ལས་ལྷག་པའི་ལམ་ལུགས་ཤིག་ཡོད་ཚོད་མི་གདའ། འོན་ཀྱང་ནང་ཆོས་ལ་ཁ་གཡར་ཏེ།
རང་གི་ཁེ་ཕན་གཉེར་བ་དང་། ནང་ཆོས་ཀྱི་ལྟ་གྲུབ་ལ་ཁ་གཡར་ཏེ། མི་གཞན་མགོ་གནོན་པ་དག་གི་ལས་ནི་ཆོས་ཀྱི་ལས་མ་ཡིན། བདག་ཅག་གི་སྟོན་པས་ནང་ཆོས་ལ་གུས་མ་གུས་གཉིས་ལ་དགའ་སྡུག་གཉིས་དང་ལྟ་སྟངས་གཉིས་མི་བྱ་ཞིང་ངོ་མཉམ་པ་ཞིག་དགོས་གསུངས་འདུག་པ་མ་ཟད། སྡང་བའི་དགྲ་བོ་ལ་དེ་ལས་ཀྱང་བརྩེ་བས་སྐྱོངས་དགོས་གསུངས། ཆོས་པ་ཚུལ་བཞིན་གྱུར་ན་མི་རིགས་ཤིག་དང་རྒྱལ་ཁབ་ཙམ་གྱི་མཐུན་སྒྲིལ་ལ་མི་ཐུག་ཅིང་། མཁའ་མཉམ་སེམས་ཅན་སྤྱི་ལ་མཐུན་སྒྲིལ་ཞིག་ཡོང་ངེས། གཉིས་པ། སྡུག་བསྔལ་ཅན་ལ་དམ་ཆོས། བདག་ཅག་གི་སྟོན་པ་ཤཱཀྱ་ཐུབ་པ་འདི་ཐུན་མོང་གི་བཤད་ཚུལ་ལྟར་ན་ཡང་།
སེམས་ཅན་གྱི་སྡུག་བསྔལ་སེལ་བྱེད་དུ་འཛམ་གླིང་འདིར་ཕེབས་པ་ཡིན་ཞིང་། དེ་ཡང་སྟོན་པ་འཛམ་གླིང་འདིར་ཕེབས་ཏེ། རྒྱ་གར་གྱི་རིགས་བཞིའི་ཐ་མ་གདོལ་བའི་རིགས་ལ་བརྩེ་བས་སྐྱོངས་ཏེ། གདོལ་བའི་རིགས་ལ་དངོས་གནས་བཅིངས་འགྲོལ་ཐོབ་ཡོད་པ་ནི་ཀུན་གྱིས་ཁས་ལེན་ཞིང་། རླུང་ལྟར་གྲགས་པ་འདི་ག་ལགས། དཔེར་ན་སྟོན་པས། རིགས་མི་གཙོ་རུས་མི་གཙོ་བསླབས་པ་གཙོ་ཞེས་པས་རིགས་རུས་དེ་འདྲ་ཤུགས་ཆེན་པོའི་ལྟ་སྟངས་ཡོད་པའི་རྒྱ་གར་ས་ཆར་དེ་འདྲའི་འགྱུར་ལྡོག་ཆེན་པོ་ཞིག་གཏོང་ཐུབ་པ་འདི་ཧ་ཅང་རླབས་ཆེ་ལ་གཟི་བརྗིད་ཆེ་བ་ཞིག་ལགས། སྟོན་པ་རབ་ཏུ་བྱུང་སྟེ། ལོ་དྲུག་དཀའ་བར་སྤྱད་དེ། མཐར་མངོན་པར་རྫོགས་པའི་སངས་རྒྱས་པའི་བར་ཚང་མ་སེམས་ཅན་གྱི་དོན་ཡིན་པར་ཤེས་དགོས།
ཁྱད་པར་དུ་སེམས་ཅན་ཐམས་ཅད་ཕ་མར་ཤེས་དགོས་པའི་རིགས་པ་འདིས་སྡུག་བསྔལ་ཅན་གང་ན་96ཡོད་ན་ཆོས་པ་དེ་རུ་ཡོད་དགོས་པ་ཞིག་ཡིན་ལ། དཔེར་ན་ཐོགས་མེད་ཀྱིས་ཁྱི་མོའི་ཁོག་སྨད་ཀྱི་འབུ་ལ་ལྕེ་ལྡག་བྱས་ཏེ་བླངས་པ་དང་། བདག་ཅག་གི་སྟོན་པས་བསླབ་པ་ལམ་གྱི་གནས་སྐབས་སུ་དམྱ‘སྤ་བར་གྱད་ཀྱི་ཤིང་རྟ་འདྲེན་པོ་ལ་ལག་རོགས་བྱེད་པ་ལྟ་བུ། གཞན་ཡང་བདག་ཅག་གི་སྟོན་པ་འདི་ཉིད་བསླབ་པ་ལམ་གྱི་གནས་སྐབས་སུ་ལས་དག་པའི་སྐྱེ་བ་ལྔ་བརྒྱ་དང་། མ་དག་པའི་སྐྱེ་བ་ལྔ་བརྒྱ་བླངས་ནས་སེམས་ཅན་གྱི་དོན་བསྒྲུབ་པ་འདི་དག་གིས། ནང་ཆོས་ནི་སེམས་ཅན་སྡུག་བསྔལ་ལས་འགྲོལ་བྱེད་ཡིན་ཞིང་། ཁྱད་པར་དུ་སྡུག་བསྔལ་ཐམས་ཅད་ཀྱི་རྩ་བ་སེམས་ཡིན་ཞིང་། ལུས་ཀྱི་སྡུག་བསྔལ་དེ་ཡང་མཐར་ཐུག་སྟེ་བཤད་ན། སེམས་ཐོག་ཏུ་བབ་པ་ཞིག་ཡིན་པ། དཔེར་ན་སེམས་ཐོག་གི་གནས་ལུགས་དེ་དག་ངོ་ཤེས་པའི་རྣལ་འབྱོར་པ་ལ་ན་དགའ་ཤི་སྐྱིད་ཅེས་པ་ཞིག་ཡོང་གི་ཡོད་པ་ཀུན་གྱིས་ཤེས།
དཔེར་ན་རྣལ་འབྱོར་གྱི་དབང་ཕྱུག་མར་པ་དང་། མི་ལ་རས་པ་འདི་དག་ལོ་ན་ཚོད་དེ་ཙམ་རྒས་ཤིང་། ཚེ་ཡི་ཕར་མཐར་ཐུག་པའི་དུས་ལ་སླེབས་དུས་ཀྱང་། གསལ་རིག་སེམས་ཀྱི་བཞག་ལུགས་སྐོར་ལུགས་ཤིག་གིས་བརྗོད་མེད་ཀྱི་བདེ་བས་ཆོས་མགུར་སྣ་ཚོགས་བཞེས་ཏེ། འཇིག་རྟེན་པའི་དངོས་པོ་ལ་རེ་ལྟོས་བྱེད་མ་དགོས་པ་ཀུན་ནས་ཐུགས་སྤྲོ་བོ་བྱུང་བ་འདི་ནང་ཆོས་ཀྱི་དྲིན་རང་ཡིན་ཞིང་། ངས་གོང་ཞུས་ཀྱི་སྡུག་བསྔལ་ཅན་ལ་ཆོས་ཞེས་པ་དེ་ཧ་ཅང་མཐུན་པོ་མི་འདུག་གམ། རྒྱལ་སྲས་ཞི་བ་ལྷས། གང་གི་ཆོས་ཀྱི་ངོན་བོ་མཆོག སེམས་ཀྱི་གསང་འདི་མ་ཤེས་ན། བདེ་ཐོབ་སྡུག་བསྔལ་གཞོམ་འདོད་ཀྱང་།
དེ་དག་དོན་མེད་གྱི་ནར་འཁྱམས་གསུངས་པ་བཞིན་ཡིན་པས་བདེ་ཐོབ་སྡུག་བསྔལ་གཞོམ་འདོད་ན་སེམས་ཀྱི་གསང་བ་ཤེས་དགོས་པ་དང་། སེམས་ཀྱི་གསང་བ་ཤེས་དགོས་ན་དམ་པའི་ཆོས་ཤེས་དགོས་པ་ཞིག་ཡིན་པས། སྡུག་བསྔལ་ཞི་བར་འདོད་པ་རྣམས་ཀྱིས་ནང་ཆོས་ལ་བརྟེན་པར་བྱའོ། 97གསུམ་པ། དམ་ཆོས་ངོ་མ། དེ་ཡང་བདག་ཅག་གི་སྟོན་པས། ཟབ་ཞི་སྤྲོས་བྲལ་འོད་གསལ་འདུས་མ་བྱས། བདུད་རྩི་ལྟ་བུའི་ཆོས་ཞིག་ཁོ་བོས་རྙེད་གསུངས་པས། ཡུལ་དང་ཡུལ་ཅན། སེམས་དང་དངོས་པོའི་མཐའ་ཐམས་ཅད་ལས་འདས་པའི་སྤྲོས་བྲལ་གང་ཡིན་པ་དེ་ཆོས་ཡིན་ཞིང་།
འཇིག་རྟེན་གྱི་དངོས་པོ་མཐའ་དག་ལ་ཞེན་མེད་འཛིན་མེད་ཀྱིས་འཇིག་རྟེན་ལས་ལོགས་སུ་གྱུར་བའི་ཕྱོགས་ཤིག་ནས་གཏན་བདེའི་གོ་འཕང་དེ་བཙལ་དགོས་ཀྱི། འཇིག་རྟེན་པ་ནང་བཞིན་གྱིས་དགའ་སྡུག་ཆགས་སྡང་གི་འདམ་དུ་ལྟུང་ན་ཆོས་འགྲུབ་པ་གང་ན་ཡིན། མདོ་སྡེ་ཏིང་ངེ་འཛིན་གྱི་རྒྱལ་པོ་ལས། མིག་དང་རྣ་བ་སྣ་ཡང་ཚད་མ་མིན། ལྕེ་དང་ལུས་དང་ཡིད་ཀྱང་ཚད་མ་མིན། གལ་ཏེ་དབང་པོ་འདི་དག་ཚད་ཡིན་ན། འཕགས་པའི་ལམ་གྱིས་སུ་ལ་ཅི་ཞིག་བྱ་གསུངས་པས། འཕགས་པའི་ཆོས་ཞེས་པ་གཟུགས་སྒྲ་དྲི་རོ་རེག་བྱ་སོགས་འཇིག་རྟེན་པའི་ཆོས་ལས་འདས་པ་དང་། འཇིག་རྟེན་པའི་ཆོས་ལ་རེ་ལྟོས་བྱེད་མ་དགོས་པ། འཇིག་རྟེན་གྱི་དངོས་པོ་ལ་བརྟེན་ནས་བདེ་བ་ཐོབ་ཐབས་བྱེད་མི་དགོས་པ་ཞིག་ཡིན།
གལ་ཏེ་འཇིག་རྟེན་པའི་དངོས་པོ་བཟང་པོ་ལ་བརྟེན་ནས་བདེ་སྣང་འཆར་ན་འཕགས་པའི་ཆོས་ལ་མངའ་མ་བརྙེས་པའི་རྟགས་བསྟན་པ་རེད། དེ་ལྟར་ན་འཇིག་རྟེན་ཚེ་འདིའི་ཆེ་ཐབས་ལ་འབད་པ་དེ་ནི་ཆོས་ངོ་མ་མ་ཡིན་ཞིང་། རང་གི་ཁེ་ཕན་དོན་དུ་གཉེར་བ་དེ་ནི་དེ་ལས་ཀྱང་ཆོས་ངོ་མ་གང་ན་ཡིན། དེ་ལྟར་ན་དམ་ཆོས་ངོ་མའམ་འཕགས་པའི་ཆོས་ལ་མངའ་བརྙེས་ཡོད་མེད་ནི་རང་བློ་རང་ལ་ལྐོག་ཏུ་མ་གྱུར་པ་ཡིན་པས་རང་བློས་ཧ་གོ་བ་ལས་གཞན་གྱིས་ཚོད་དཔོག་བྱེད་མི་ཐུབ། དམ་ཆོས་ངོ་མ་ནི་ཐོག་མར་དགེ་བ། མཐའ་མའི་དགེ་བ། བར་དུ་དགེ་བ། དོན་བཟང་བ། ཚིག་འབྲུ་བཟང་བ། མ་འདྲེས་པ།
ཡོངས་སུ་རྫོགས་པ། ཡོངས་98སུ་བྱང་པ། ལེགས་པར་གསུངས་པ་ཞེས་བྱ་བ་ཡིན་རུང་དམ་པའི་ཆོས་འདི་མིས་ལག་བསྟར་རམ་བེད་སྤྱོད་བྱེད་དུས། མིའི་ལམ་ལུགས་ཤུགས་ཆེ་ནས་དམ་པའི་ཆོས་ལ་མིའི་ལམ་ལུགས་ཀྱིས་ཤན་ཞུགས་པས་དམ་ཆོས་རྣམ་དག་མི་འགྱུར་བ་མང་། བཞི་པ། འཆེ་མེད་ཞི་བའི་ཆོས། དེ་ཡང་ནང་པའི་སྐྱབས་འགྲོའི་བསླབ་བྱ་ལས། ཆོས་ལ་སྐྱབས་སུ་སོང་ན་སེམས་ཅན་ལ་གནོད་འཚེ་སྤོང་གསུངས་པ་ང།

ང་། གཞན་ལ་འཚེ་བ་དགེ་སྦྱོང་མ་ཡིན་ནོ་ཞེས་པ་དང་། དགེ་སྦྱོང་གི་ཆོས་བཞི་ནི། གཤེ་ལ་སླར་མི་གཤེ་པ་དང་། ཁྲོས་ལ་སླར་མི་ཁྲོ་བ་དང་། བརྡེགས་ཀྱང་སླར་མི་རྡེག་པ་དང་། མཚང་བྲུས་ཀྱང་སླར་མཚང་མི་འབྲུ་བ་བཞིར་གསུངས་པས། སེམས་ཅན་ལ་གནོད་ཅིང་འཚེ་བ་བྱེད་པ་ནི་ཆོས་མ་ཡིན་ཞིང་། གནོད་ཅིང་འཚེ་བ་བྱེད་ན་ཆོས་ཀྱི་ར་བ་ལས་འདས་པའོ། དེ་ལྟར་ན་འཚེ་མེད་ཞི་བའི་ཆོས་ནི་ནང་ཆོས་ཡིན་ཞིང་། ནང་ཆོས་ལ་བརྟེན་ནས་འཇིག་རྟེན་ཁམས་ཀྱི་འཐབ་འཁྲུག་དང་།
འགལ་རྩོད་ཀུན་ཞི་ནས་ཕན་ཚུན་འཚེ་མེད་ཞི་བདེ་ལ་ལོངས་སུ་སྤྱོད་ཐུབ་པ་ཞིག་ཡིན། དཔེར་ན་ཆོས་པ་ཞིག་ཡིན་ན་ཐ་ན་གྲོག་སྦུད་ཚུན་ཆད་ལ་གནོད་ཅིང་འཚེ་བའི་བསམ་སྦྱོར་སྤོང་བ་ཡིན་པས། ཆོས་པ་རྣམ་དག་དེ་ལ་ཞི་བདེའི་དེད་དཔོན་ཞེས་བྱ། དེ་ལྟར་ན་ང་ཚོ་ནང་པའི་ཆོས་ཀྱི་ནང་དཀྱིལ་ཁྱད་ཆོས་ཆེ་བ་དེ་ནི་འཚེ་མེད་ཞི་བའི་ཆོས་ཡིན་པ་རེད། ཉེ་རབས་ཆོས་པ་ཡིན་ཞེས་ཁས་ཆེ་བའི་གྲུབ་མཐའི་ཁ་འཛིན་པ་དག་གིས་མདའ་མདུང་མཚོན་ཆ་སྤྱོད་དེ་རང་ཉིད་ཀྱི་གྲུབ་མཐའ་སྲུང་སྐྱོབ་བྱེད་ཆེད་དུ་ཐ་མ་པ་ནང་བཞིན་གྱིས་རང་མཚན་གྱི་ཁྲག་གི་འཁོར་ལོ་བསྐོར་བ་དག་ནི་ཆོས་པའི་ལས་མ་ཡིན་པ་ཤེས་པར་བྱ། དཔེར་ན་རྗེ་མི་ལ་རས་པའི་ཉེ་འགྲམ་ན་ཤ་བ་དང་ཤྭ་ཁྱི་དུད་འགྲོ་བསམ་མེད་99དག་ཀྱང་ཕན་ཚུན་འཚེ་མེད་ཞི་བར་གནས་ཐུབ་པར་བྱུང་བ་འདི་རྗེ་མི་ལའི་ཐུགས་རྒྱུད་ན་འཚེ་མེད་ཞི་བའི་ཆོས་མངའ་བའི་རྒྱུ་མཚན་གྱིས་རེད། བདག་ཅག་གི་སྟོན་པས་བདུད་ཀྱི་མཚོན་ཆ་ཙུབ་མོ་ལ་འཇམ་མཉེན་མེ་ཏོག་ལན་དུ་སྦྱིན་པ། ལྷས་སྦྱིན་ཁྲོས་པས་སྐྱོགས་རྡོ་འཕངས་ཚེ་མི་སྨྲ་བརྟུལ་ཞུགས་དང་དུ་ལེན་པ། རང་གི་དགྲ་ལ་སྡང་མིག་ཙམ་ཡང་བལྟ་བ་མི་ནུས་པ་འདི་འཚེ་མེད་ཞི་བའི་ཆོས་ཀྱི་ཆེ་བ་རེད། ལྔ་པ།
བློ་བདེ་གུ་ཡངས་ཀྱི་ཆོས། སྤྲོས་མེད་བྱ་བཏང་གི་ཆོས་ནི་དམ་ཆོས་ཡིན་ལ། དེ་ཡང་ཚེ་འདིའི་བཅས་བཅོས་དང་སྤྲོས་པ་ཀུན་ཞི་ནས། སོས་དལ་བག་ཕེབས་གནས་པ་དག་ནི་ནང་ཆོས་རྣམ་དག་བྱེད་པོ་དེ་རེད། མཁས་དབང་དགེ་ཆོས་ཀྱིས། ཡོད་ཅེས་བྱ་བ་འདི་ཡང་བཅོས་མ་སྟེ། མེད་ཅེས་བྱ་བ་འདི་ཡང་བཅོས་མ་ཉིད། དེ་འདྲའི་བཅོས་མ་ཀུན་གྱིས་མ་བསླད་པ། སེམས་ཀྱི་རང་བཞིན་རྫོགས་པའི་སངས་རྒྱས་ཡིན་ཞེས་པས་ནང་ཆོས་བྱེད་པོ་དེ་ལ་བློ་བདེ་གུ་ཡངས་དེ་འདྲ་ཞིག་ཡོང་གི་ཡོད། དེ་བཞིན་རྫ་དཔལ་སྤྲུལ་རིན་པོ་ཆེས།
མལ་ན་ལུས། ལུས་ལ་སེམས སེམས་ལ་ལྷོད་ཡོད་པ་ཞིག་དགོས་གསུངས་པ་འདི་གནད་དམ་པ་ཞིག་ཡིན། ང་ཚོས་ཤེས་གསལ་ལྟར། རྗེ་མི་ལ་རས་པ་ལ་ཐོབ་དང་གོ་ས་མེད་ཅིང་དཔལ་དང་འབྱོར་བ་མི་ལྡན་ཡང་། དེ་འདྲའི་བློ་བདེ་གུ་ཡངས་སུ་བཞུགས་ཤིང་། སྤྲོས་མེད་རྣལ་འབྱོར་ངང་ནས་རྡོ་རྗེའི་མགུར་བླངས་ནས་བཞུགས་ཚུལ་ལ་ལྟོས་དང་གོ་རྒྱུ་ཞིག་ཡོད། ང་ཚོ་འཇིག་རྟེན་པ་རྣམས་ཉི་མ་རེ་རེ་བཞིན་ཁོམ་ལོང་མེད་པར་ཟིན་མེད་ཀྱི་ལས་ལ་འབད་པ་ཆེན་པོར་བྱས་ཏེ། བྲེལ་བྲེལ་འཚུབ་འཚུབ་ཏུ་ཇི་ཙམ་རྒྱུག་རུང་བློ་བདེ་གུ་ཡངས་ཀྱི་སྤྲོ་སྐྱིད་ལ་རོལ་མ་ཐུབ་པ་འདི་དམ་ཆོས་ལས་རིང་དུ་སོང་བའི་རྟགས་རེད། ཡང་མཁས་དབང་དགེ་ཆོས་ཀྱིས། རེ་100དོགས་འོག་འགྱུའི་རྣམ་རྟོག་སྡུག་བསྔལ་གྱི་སྐྱུར་རྩི།
ཤུགས་འབྱུང་དགའ་བདེའི་ཉམས་ཀྱིས་འོ་མ་དང་འདྲེས་པས། བཟའ་བཏུང་ལོངས་སྤྱོད་ཕྱི་ཡི་སྐྱིད་ཆས་ཙམ་འགྲིག་ཀྱང་། བློ་བདེ་གུ་ཡངས་ནང་གི་སྐྱིད་ཉམས་དེ་མི་འདུག ཆེ་འདོད་རེ་བའི་གཞི་མ་མེ་ནང་དུ་བསྲེགནུ།་ ཤིང་། མི་འདོད་ཁྲལ་གྱི་བཙུན་གཟུགས་ཐལ་དོང་དུ་བསྐྱུར་ཏེ། གང་དྲན་སེམས་རྗེས་འབྲངས་བའི་སྨྱོན་པ་ཡི་སྤྱོད་པས། ལྗོངས་དང་ལྗོངས་སུ་རྒྱུ་བའི་གུ་ཡངས་ཤིག་བྱུང་ན། ཚུལ་གསུམ་རྟགས་ཀྱི་རྫོང་གོག་རྨེག་མེད་དུ་བཤིག་ཅིང་། མཐའ་བརྒྱད་དེམ་བཅའི་མདུད་པ་རང་ས་རུ་ཆད་དེ།
གང་ཤར་སྣང་བ་གཞི་མེད་རྩ་བྲལ་དུ་གོ་ནས། ཞེ་བློ་གཏིང་ནས་བདེ་བའི་དགའ་སྤྲོ་ཞིག་བྱུང་ན། སྟོང་པ་མཐའ་དབུས་མེད་པའི་འོད་གསལ་གྱི་དབྱིངས་སུ། འཛིན་མེད་སེམས་ཀྱི་ངོ་བོ་རོ་གཅིག་ཏུ་ཐིམ་སྟེ། རང་མྱོང་བརྗོད་དུ་མེད་པའི་ཟག་མེད་ཀྱི་བདེ་བ། ཞེས་གནས་ལུགས་རྟོགས་པས་ཟག་མེད་ཀྱི་བདེ་བ་ཐོབ་ནས་བློ་བདེ་གུ་ཡངས་ཤིག་འབྱུང་རྒྱུ་ཡོད་པ་ཐག་བཅད་འདུག་པ་བཞིན་དངོས་ཀྱི་གནས་ལུགས་ལ་ཡང་དེ་འདྲ་ཡིན་པ་གདོན་མི་ཟ། དེ་བཞིན་དུ་རྒྱལ་སྲས་ཞི་བ་ལྷས། ས་ཕྱོགས་བདག་གིར་བཟུང་མེད་པ། རང་བཞིན་གྱིས་ནི་ཡངས་རྣམས་སུ། རང་དབང་སྤྱོད་ཅིང་ཆགས་མེད་པ།
ནམ་ཞིག་བདག་ནི་གནས་པར་འགྱུར་ཞེས་པ་དང་། ཡང་དེ་ཉིད་ལས། ལྷུང་བཟེད་ལ་སོགས་ཉི་ཚེ་དང་། ཀུན་ལ་མི་མཁོའི་གོས་འཆང་ཞིང་། ལུས་འདི་སྦ་བར་མ་བྱས་ཀྱང་། འཇིགས་མེད་གནས་པར་ནམ་ཞིག་གྱུར་ཞེས་པ་སོགས་ཀྱིས་དམ་པའི་ཆོས་ལ་བརྟེན་པའི་བློ་བདེ་གུ་ཡངས་ཀྱི་སྤྲོ་ཉམས་ལ་ཡིད་སྨོན་བྱེད་པ་ལྟ་བུ། དྲུག་པ། བསམ་བློ་གཅིག་ཏུ་ཟླུམ་པའི་ཆོས། དེ་ཡང་མཁས་དབང་དགེ་ཆོས་ཀྱིས། འཁོར་བའི་ཆོས་དང་བསྟུན་ནས་101མྱོང་བའི་ཚེ།
མི་སྐྱོ་བྱ་བ་གཅིག་ཀྱང་ཡོད་མིན་ཏེ། སྐྱོ་བའི་སེམས་གསོ་དམ་པའི་ལྷ་ཆོས་ཏེ། ནམ་ཞིག་ཚེ་ན་གཅིག་ཀྱང་འབྱུང་བར་ངེས་ཞེས་སེམས་ཁ་ཆོས་ཕྱོགས་སུ་ནམ་ཞིག་ན་འཁོར་ངེས་ཡིན་པའི་གནད་ཀྱི་སྡོམ་ཚིག་གཅིག་གསུངས། འཛམ་གླིང་ན་སྔོན་ཐོན་གྱི་མི་རིགས་དང་། སྔོན་ཐོན་གྱི་རྒྱལ་ཁབ་ག་འདྲ་ཞིག་ཡིན་རུང་རང་ཉིད་ཀྱི་བློ་ཁ་ཕྱོགས་སའི་ཆོས་ཤིག་མེད་པ་མི་སྲིད། ཆོས་དམ་ཚིག་དེ་ལ་བརྟེན་ནས་བསམ་བློ་འཐོར་བ་རྣམས་ཕྱོགས་གཅིག་ཏུ་ཟླུམ་པ་ཞིག་ཡིན། དཔེར་ན། བྱིའུ་ཕྲུག་འཁོར་སའི་ཚེར་ཕུང་དང་། རི་དྭགས་འཁོར་སའི་སྤང་ལྗོངས། གཅན་གཟན་འཁོར་སའི་ནགས་ཚལ།
ཉ་མོ་འཁོར་སའི་ཆུ་མཚོ་ཟེར་བ་ལྟར་སོ་སོ་ལ་བསམ་བློ་གཏོད་ས་ཞིག་དང་། བློ་འཁོར་ས་ཞིག་དགོས་ངེས་ཡིན་པ་ནི་ཆོས་ཉིད་ཀྱིས་གྲུབ་པ་ཞིག་རེད། དེ་ལྟར་ན་ཆོས་འདི་ནི་བསམ་པའི་དཔལ་ཡོན་གྱི་སྲོག་ཤིང་ཡིན་ཞིང་། ཆོས་ཀྱི་དྲིན་ལ་བརྟེན་ནས་སེམས་ལ་སྤྲོ་བར་འཕེལ་ཞིང་། འཇིགས་པའི་ས་ཕྱོགས་སུ་བློས་ཐུབ་ཀྱི་སྐྱེལ་མ་དཔའ་བོ་ལ་བརྟེན་པ་ནང་བཞིན་གྱིས་ཆོས་ཀྱིས་མི་འཇིགས་པའི་དབུགས་གསར་པ་རེ་སྦྱིན་གྱི་ཡོད། སྤྱིར་རང་གི་ངོ་བོ་འཛིན་པ་ཆོས་ཀྱི་མཚན་ཉིད་ཅེས་གཞུང་ཀུན་ལས་གྲགས་པ་ནང་བཞིན་གྱིས། དམ་པའི་ཆོས་ལ་ཡང་རང་གི་ངོ་བོ་ཡོད་པ་ཡིན་ཞིང་། དམ་ཆོས་སྒྲུབ་པོ་དེ་ལ་ཡང་གཞན་དང་མི་འདྲ་བའི་ཆོས་ཀྱི་ངོ་བོ་ཞིག་ལྡན་གྱི་ཡོད། ངོ་བོ་དེ་ལྡན་གྱི་མི་སྣ་རྣམས་ལ་བསམ་སྤྱོད་ཀུན་པོ་གཅིག་མཐུན་ཡོང་ཐུབ་པ་ཞིག་ཡིན། དེ་ལྟར་ན་ས་མཚམས་ཀྱིས་རྒྱང་ཐག་ཇི་ལྟར་རིང་།
རྒྱུན་དུ་ཐུག་འབྲེལ་ཅི་ཙམ་མེད་རུང་། སེམས་བསམ་པ་གཅིག་ཏུ་ཟླུམ་ཞིང་མཐུན་སྒྲིལ་གྱི་སྲོག་གི་ཀ་བ་བརྟན་པོར་ཆགས་ཐུབ་པ་འདི་ཆོས་ཀྱི་དྲིན་རང་རེད། ཆོས་མེད་ཀྱི་མི་སྣ་དག་ནི་གང་ལ་ཡང་གཏད་སོ་མེད་པར་སྐྱ་བ་མེད་པའི་གྲུ་རླུང་གིས་གཡོ་བ་ནང་བཞིན་ཡོང་གི་རེད། 102བདུན་པ། སེམས་ཁམས་ལ་ཞིབ་འཇུག་བྱེད་པའི་ཆོས། དེ་ཡང་འཛམ་གླིང་འདི་ན་ཞིབ་འཇུག་བྱ་ཡུལ་གྲངས་མེད་ཅིག་དང་། ཞིབ་འཇུག་བྱེད་པོ་བསམ་གྱིས་མི་ཁྱབ་པ་ཞིག་ཡོད་ལ། ཞིབ་འཇུག་བྱེད་པའི་བྱ་བ་ཡང་གྲངས་བསམ་གྱིས་མི་ཁྱབ་པ་ཞིག་མྱོཚོ། ད་པ་ཡང་ཀུན་གྱིས་མཁྱེན་གསལ་ལྟར་ལགས། ཐ་ན་ཤོ་རྒྱལ་འཇོག་ལུགས་ལ་ཡང་ཞིབ་འཇུག་བྱེད་ཀྱི་ཡོད་པ་རེད།
རྒྱང་རིང་གི་ནམ་མཁའི་རྒྱུ་སྐར་ནས་ཉི་ཟླ་གོ་ལ་བཅས་པ་ལ་ཞིབ་འཇུག་བྱེད་པ་དང་། དེ་དག་ཏུ་དཔུང་འཇུག་བྱེད་དང་བྱེད་བཞིན་ཡོད་པ་རེད། འོན་ཀྱང་བསམ་གཞིག་བྱེད་དགོས་པ་ཞིག་ལ་མིག་ཤེས་ཀྱིས་ཐག་རིང་གི་གཟུགས་མཐོང་རུང་། ཐག་ཉེའི་རྫི་མ་མི་མཐོང་བ་ནང་བཞིན་ཤེས་བྱ་རྒྱ་ཆེན་པོ་དེ་ཙམ་ལ་ཞིབ་འཇུག་བྱེད་ཀྱི་ཡོད་རུང་། ང་ཚོ་དང་ཚེ་རབས་ཐོག་མེད་ནས་མཉམ་དུ་འགྲོགས་པའི་སེམས་ཀྱི་གཤིས་ལ་ཞིབ་འཇུག་བྱེད་པོ་ནི་དམ་ཆོས་ལས་མ་མཐོང་ལ། ང་ཚོས་ཁ་ཕྱིར་འཁོར་ཏེ། ཇི་ཙམ་གྱིས་ཞིབ་འཇུག་བྱེད། ཇི་ཙམ་གྱིས་བྱ་བྱེད་མང་རུང་རྩ་བའི་སྡུག་བསྔའ།་ ཞི་ཐབས་བྱེད་ཐུབ་ཀྱི་མེད། རྒྱུ་མཚན་ནི་སེམས་ཀྱི་གསང་བ་འདི་མ་ཤེས་ན་བདེ་བ་ཐོབ་འདོད་དང་སྡུག་བསྔལ་ཞི་འདོད་ཀྱི་འདུན་པ་ཇི་ཙམ་ཆེ་རུང་སྟོང་བསམ་ཁོ་ན་ལས་མ་འདནུ་་ དཔེར་ན་བདག་ཅག་གི་སྟོན་པ་འདི་ཐོག་མར་རྒྱལ་བུ་བྱས།
རྒྱལ་སྲིད་ཀྱི་དཔལ་ཕུན་སུམ་ཚོགས་པ་ལ་རོལ་བའི་སྐལ་བ་དང་ལྡན་རུང་། དེས་ཀྱང་ཕུགས་ཀྱི་བདེ་བ་མི་ཐོབ་ཅིང་། ཕུགས་ཀྱི་སྡུག་བསྔལ་ཞི་མི་ཐུབ་པར་གཟིགས་ཏེ། སེམས་ཀྱི་གསང་བ་ཤེས་ཐབས་སུ་ལོ་དྲུག་ལ་དཀའ་བ་སྤྱད་དེ། མཐར་སེམས་ཀྱི་གསང་བ་ཤེས་པར་མ་ཟད་མངོན་དུ་གྱུར་ཏེ་སངས་རྒྱས་པས། ཟབ་ཞི་སྤྲོས་བྲལ་འོད་གསལ་འདུས་མ་བྱས། བདུད་རྩི་ལྟ་བུའི་ཆོས་ཤིག་ཁོ་བོས་རྙེད། ཅེས་གསུངས་པས་སེམས་ཀྱི་གསང་བ་འདི་ཧ་གོ་ན་གནས་ལུགས་མང་པོ་ཞིག་གོ་ཐུབ་ཀྱི་ཡོད་103པས་སེམས་ཀྱི་གསང་བ་ཤེས་ཐབས་སུ་དམ་པའི་ཆོས་ལ་འབད་པར་བྱ། ང་ཚོ་ཉི་ཟླ་སྐར་གསུམ་བརྒྱ་དང་སྟོང་ལ་ཞིབ་འཇུག་བྱས། རྫས་འགྱུར་ཁྲི་ཕྲག་མང་པོའི་གནས་ལུགས་ཤེས་རུང་།
སེམས་ཀྱི་གནས་ལུགས་ཤེས་མི་ཐུབ། སེམས་ཀྱི་གནས་ལུགས་མ་ཤེས་ན། འཛམ་གླིང་བསྐོར་རུང་། ཤེས་རྒྱ་ཆེ་རུང་། བདེ་བ་ཐོབ་ཐབས་དང་། སྡུག་བསྔལ་ཞི་ཐབས་མི་ལྡན་ནོ། དཔེར་ན་སངས་རྒྱས་ནི་གཏན་བདེའི་གོ་འཕང་ཐོབ་ཚར་བ་ཞིག་ཡིན་ལ། གཏན་བདེའི་གོ་འཕང་ཐོབ་དགོས་ན་སེམས་ཀྱི་གནས་ལུགས་ཤེས་དགོས། དེ་ཡང་། ལུང་ལས།
སེམས་འདི་རྟོགས་ན་སངས་རྒྱས་ཡིན། སངས་རྒྱས་གཞན་དུ་མ་འཚོལ་ཞིག་ཅེས་པ་བཞིན་ནོ། མ་གཞི་ང་ཚོ་ཕལ་བའི་སེམས་ཀྱིས་ཤེས་བྱ་ཐམས་ཅད་འདི་ཡིན་འདི་མིན་གྱིས་ཐག་ཆོད་མདོག་ཁ་བོ་བྱེད་ཀྱི་འདུག་རུང་། སེམས་ཁོ་རང་ཇི་འདྲ་ཞིག་ཡིན་སུས་ཀྱང་ཞིབ་འཇུག་མ་བྱས་ན། སེམས་ཅི་འདྲ་ཞིག་ཡིན་ཅི་ལ་་གོ། དཔེར་ན་ང་ཚོས་དངོས་པོའི་ལྗི་ཚད་རྒྱ་མས་ཚད་འཛིན་བྱས་ཏེ། རྒྱ་མ་ལ་ཡིད་ཆེས་བྱས་རུང་། རྒྱ་མ་ཚད་མ་ཡིན་མིན་སུས་ཐག་གཅད་ཐུབ། དེ་བཞིན་དུ་ང་ཚོས་སེམས་ཀྱི་གནས་ལུགས་དེ་ཧ་མ་གོ་ན་སེམས་ཅི་འདྲ་ཞིག་ཡིན་སུས་ཀྱང་མི་གོ། དེར་བརྟེན་སེམས་ཀྱི་གནས་ལུགས་ཤེས་ཕྱིར་དམ་པའི་ཆོས་ལ་སློབ་གཉེར་ཅི་ནུས་བྱེད་ན་བཟང་། ་
བརྒྱད་པ། ཀུན་ལ་སྙོམས་པའི་ཆོས། སྔོན་བྱོན་མཁས་པ་རྣམས་ཀྱིས། མ་འདྲིས་འགྲོ་བའི་གཉེན་བཤེས་ཞེས་སྟོན་པ་ལ་བསྟོད་པ་དང་། མཁས་དབང་དགེ་ཆོས་ཀྱིས། མ་འདྲིས་འགྲོ་བའི་རྩ་ལག་ཟས་གཙང་གི་སྲས་པོ་ཞེས་པ་སོགས་ཀྱིས་བདག་ཅག་གི་སྟོན་པ་ནི་སེམས་ཅན་ཀུན་ལ་མཉམ་པའི་རིས་མེད་ཀྱི་བཏང་སྙོམས་པ་ཆེན་པོ་ཡིན་ཞེས་སྟོན་པའི་ཆེ་བ་འདོན་པ་དང་དོན་གཅིག་ཏུ་སྣང་། གཞན་ཡང་ཐུགས་རྗེ་ཀུན་104ལ་མཉམ་པའི་བཅོམ་ལྡན་འདས། ཞེས་སྟོན་པས་ཀུན་ལ་མཉམ་པར་གཟིགས་པའི་ཚུལ་གསུངས་པ་སོགས་ཀྱིས་ཀུན་ལ་སྙོམས་པར་གཟིགས་པའི་སྟོན་པ་ལ། ཀུན་ལ་སྙོམས་པའི་ཆོས་ཤིག་ཡོད་པ་ཡིན་ཞིང་། ཆོས་དེ་ལག་བསྟར་བྱེད་ཚུལ་ཐད་ལ།
གཞུང་སོ་སོའི་ལམ་རིམ་སྒྲིག་ལུགས་མི་འདྲ་ཞིང་། ཆོས་གཞུང་སོ་སོའི་རྩལ་དུ་བཏོན་ལུགས་མི་འདྲ་བ་ཙམ་ལས་དོན་གྱི་གནད་འབབ་ས་གཅིག་ཡིན། དཔེར་ན་སྐྱེས་བུ་གསུམ་ཞེས་པའི་སྐབས་ཀྱི་སྐྱེས་བུ་ཆེན་པོའི་ལམ་ནི་སེམས་ཅན་ཐམས་ཅད་མར་ཤེས་པ། དྲིན་དྲན་པ། དྲིན་གཟོ་བ་བྱམས་པ་བསྒོམ་པ། སྙིང་རྗེ་བསྐྱེད་པ། ཡིད་འོང་གི་ལྷག་བསམ། བྱང་ཆུབ་ཏུ་སེམས་བསྐྱེད་པ་བཅས་ལག་བསྟར་བྱེད་པ། དཔེར་ན་སྐྱེས་བུ་ཞེས་པ་རྒྱ་གར་སྐད་དུ་པུ་རུ་ཥ་ཟེར་བོད་སྐད་དུ་སྟོབས་དང་ནུས་པ་ལ་འཇུག་ཅིང་། སྟོབས་དང་ནུས་པ་ཆེན་པོ་ལ་སྐྱེས་བུ་ཆེན་པོ་ཟེར་བ་དང་།
སྟོབས་དང་ནུས་པ་ཆེ་དགོས་པའི་རྒྱུ་མཚན་ནི། རིས་མེད་སེམས་ཅན་སྤྱིའི་འགན་དེ་སྐྱེས་བུ་ཆེན་པོའི་ཕྲག་ཐོག་ཏུ་བབ་པ་ཡིན་ཞིང་། ཐ་ན་འབུ་གྲོག་སྦུད་ཚུན་ཆད་དེ་རང་གི་ཨ་མ་ཡིན་པའི་འདུ་ཤེས་བཅོས་མིན་ཞིག་བསྐྱེད་དགོས། དེ་ནི་དམ་པའི་ཆོས་ལག་བསྟར་བྱེད་པའི་ཚུལ་རེད། དེ་བཞིན་དུ་རྒྱལ་སྲས་ཞི་བ་ལྷས་སྤྱོད་འཇུག་ཏུ། འགྲོ་ལ་ཕན་པར་མ་གཏོགས་པ། རྒྱལ་བ་དགྱེས་པའི་ཐབས་མ་མཆིས་ཞེས་སངས་རྒྱས་ཐུགས་དགྱེས་པར་བྱེད་དགོས་ན་སེམས་ཅན་གྱི་དོན་བསྒྲུབ་དགོས་གསུངས་པ་དང་། དེ་བཞིན་དུ། རེ་ཞིག་བདག་གི་རྗེར་གྱུར་ཉིད་ཀྱང་ནི། གང་ཕྱིར་རང་གི་སྐུ་ལའང་མི་གཟིགས་པ།
དེ་ལ་རྨོངས་པ་བདག་གིས་ཇི་ལྟར་ན། ང་རྒྱལ་བྱ་ཞིང་བྲན་གྱི་དངོས་མི་བྱ་ཞེས་བདག་ཅག་གི་སྟོན་པ་ཆོས་ཀྱི་རྗེ་བོ་དེ་ཉིད་ཀྱིས་སེམས་ཅན་ཐམས་ཅད་ལ་བུ་སྤུས་གཙང་གིས་ཕ་མ་ལ་ཞབས་ཕྱི་ཞུ་བ་ལྟ་བུ་དང་། གཡོག་པོ་བཟང་པོས་དཔོན་ལ་གཡོག་བྱེད་པ་ནང་བཞིན་གྱིས་སེམས་ཅན་གྱི་དོན་བསྒྲུབ་པ་ཞིག་ཡིན་ན་ང་ཚོས་སེམས་ཅན་ལ་བརྟེན་ནས་གཡོག་བྱེད་དགོས་པ་ལས་ང་རྒྱལ་ཅི་ལ་བྱེད། 105སྨྲས་པ། དུས་གསུམ་རྒྱལ་བ་ཀུན་གྱི་ཐུགས་ཀྱི་བཅུད། ། རང་གཞན་བདེ་ལ་བཀོད་པའི་དམ་ཆོས་འདི། ། བདེ་བ་ཐོབ་འདོད་རྣམས་ཀྱི་གྲོགས་ཀྱི་མཆོག ། སྡུག་བསྔལ་བརླག་འདོད་རྣམས་ཀྱི་དཔུང་གི་གཉེན། ། ལྷ་ཀླུ་གཉན་གསུམ་གྲོགས་སུ་མ་བཀུག་ཅིང་། ། དཔའ་བོ་གེ་སར་དགྲ་ལྷར་མ་བསྟེན་རུང་། །
ཞེ་བློ་གཏིང་ནས་བདེ་བའི་གུ་ཡངས་འདི། ། རི དམ་ཆོས་ཡི་དམ་བྱས་པའི་འབྲས་རྟགས་རེད། ། 106ཡུན་རིང་ཞིག་ནས་བཤད་བསམ་པ། དེང་གི་དུས་འདིར་ཆོས་དད་རང་མོས་་ཀྱི་སྲིད་ཇུས་བཟང་བའི་སྟབས་ཀྱིསབླ་གྲྭ་ཇེ་མང་དུ་འགྲོ་བ་དང་། ཁྱད་པར་སྤྲུལ་པའི་སྐུ་ནི་སྤང་ལས་ཤ་མོ་བརྡོལ་བ་བཞིན་ག་ས་ག་ལ་ཁྱབ་བཞིན་པ་རེད། དེར་བརྟེན་སྤྲུལ་སྐུ་ནི་མི་དམངས་དང་འགོ་གཙོ་སོགས་རྒན་དར་གཞོན་གསུམ་གྱི་གཏམ་གྱི་གཞི་གཙོ་བོ་ཞིག་ཏུ་གྱུར། འགས་སྤྲུལ་སྐུ་ནི་ཕ—་མཁས་པས་བུ་སྤྲུལ་སྐུ་བྱས་པ་དང་། སྤྲུལ་སྐུའི་བུ་དང་ཚ་བོ་སྤྲུལ་སྐུ་དང་། སྤྲུལ་སྐུའི་ཚ་མོ་མཁའ་འགྲོ་མ་དང་། གོང་མའི་མིང་དང་འདྲ་བ་ལ་དེའི་སྤྲུལ་སྐུར་བཏགས་པ་སོགས་རེད་འདུག་པས་ཡིད་བརྟོན་མེད་ཟེར།
འགས་ནི་སྤྲུལ་སྐུ་ནི་ཆོས་ལོངས་སྤྲུལ་གསུམ་ཞེས་པའི་སྐུ་གསུམ་གྱི་ནང་ཚན་གྱི་སྤྲུལ་སྐུ་སྟེ། དེ་ནི་བསྟན་འགྲོའི་དོན་ལ་བསམ་བཞིན་སྐྱེ་བ་བཞེས་པ་ཡིན་པས་ཆེས་ཁྱད་པར་འཕགས་པ་ཞིག་གོ་ཞེས་བཤད། འགས་ནི་བླ་མ་མཁས་བཙུན་བཟང་གསུམ་འཛོམས་པ་དེ་ཚོ་གཤེགས་རྗེས་ཡང་སྲིད་ལེན་པ་དེ་ལ་སྤྲུལ་སྐུ་ཟེར་བ་ཡིན་ཞེས་པ་སོགས་ཆུ་རླབས་འཕྱུར་བ་བཞིན་བཤད་ཚུལ་སྣ་ཚོགས་ཀྱིས་གང་། གང་ལྟར་ཡང་སྤྲུའ།་ སྐུ་ནི་རང་དབང་ཡོད་པ་གཞན་ལ་ལྟོས་མི་དགོས་པ་ཅི་བསམ་ན་ཅི་བཤད། ཅི་མོས་ན་ཅི་ལས་ཆོག་པ་ལྟ་བུ་ཞིག་མཐོང་གི་ཡོད། དཔེར་ན་སྤྲུལ་སྐུའི་གྲོགས་མོ་ནི་མཁའ་འགྲོ་མ། སྤྲུལ་སྐུའི་ཆང་ནི་གསོལ་ཆང་ཞེས་པ་སོགས་ཐུན་མོང་ཕལ་པས་སྤྱོད་ན་སྐྱོན་དུ་འགྱུར་བ་ཐམས་ཅད་སྤྲུལ་སྐུས་སྤྱོད་ན་ཡོན་ཏན་དུ་འགྱུར། དེ་ཡང་དཔེར་ན་དུག་གིས་སེམས་ཅན་སྤྱིའི་སྲོག་ལ་འཚེ་རུང་རྨ་བྱ་ལ་ཕན་པ་བཞིན་ནོ་ཟེར་བ་སོགས་དཔེ་ལུང་མང་པོ་བཀོད་ཀྱིན་འདུག དེར་བརྟེན་སྤྲུལ་སྐུ་ལ་དམིགས་བསལ་གྱི་107གནས་ཚུལ་ཧ་ཅང་མང་བས་ཐ་ན་སྤྲུལ་སྐུ་གདུག་ཙུབ་ཀྱི་ལས་ལ་དགའ་ན་སྤྲུལ་རྒོད་དང་།
བླུན་པོ་ཞིག་ཡིན་རུང་བླུན་ཚུལ་བསྟན་པ་ཡིན་གྱི་བླུན་པོ་མིན་ཟེར་བ་སོགས་ཀྱིས་མིང་གང་སྙན་སྙན་བཏགས། གོང་དུ་བཀུར་རྒྱུ་མང་བ་དང་། སྤྱི་ཚོགས་ཀྱིས་དམིགས་བསལ་ཕུད་རྒྱུ་མང་དྲག་པ་སོགས་ཀྱིས་སྤྲུལ་སྐུ་འགའ་ནི་ང་རྒྱལ་གྱིས་འུར་ལོང་། སྤྲུལ་སྐུ་འགས་ནི་སྒྲིག་ལམ་ཐམས་ཅད་བརླག་ཅིང་གཏོར། བྱིས་པ་གཅེས་ལོང་གཏོང་བ་བཞིན་སྤྲུལ་སྐུ་ལོང་ཤོར་དུ་གྱུར་ན་ཕན་གནོད་གཉིས་གང་གིས་ཆེ་བསམ་དགོས་པ་ཞིག་ཡིན་པར་མ་ཟད་སྤྲུལ་སྐུ་ལ་གུས་བཀུར་གང་མང་ཐོབ་པ་དང་། དཔལ་འབྱོར་གྱི་ཡོང་སྒོ་བཟང་བ་སོགས་ཀྱི་ཤུགས་རྐྱེན་གྱིས་སྤྲུལ་སྐུ་བྱེད་འདོད་ནི་སྐམ་པས་ཆུ་ལ་དོན་གཉེར་བྱེད་པ་བཞིན་འགྲོ་མང་དག་གིས་རྒྱུ་ངོ་ཐོབ་གསུམ་སོགས་གང་གིས་ཀྱང་སྤྲུལ་སྐུའི་མིང་ཨེ་ཐོབ་ལྟ་བཞིན་འདུག འདི་འདྲ་ལ་དགོངས་ནས་ཀུན་མཁྱེན་གྱིས་ཀྱང་། སྤྲུལ་སྐུ་ལ་སྤྲུལ་སྐུའི་ཆ་རྐྱེན་ནམ་མཚན་ཉིད་ཚང་དགོས་ཀྱི་སྤྲུལ་སྐུ་ལ་སྤྲུལ་སྐུའི་ཆ་རྐྱེན་ནམ་མཚན་ཉིད་མ་ཚང་ན་སྤྲུལ་སྐུ་མིན་གསུངས་པ་སོགས་ཀྱིས་གང་བྱུང་གིས་སྤྲུལ་སྐུ་བྱས་པ་ལ་བཀག་པར་མཛད་ཡོད། དེ་བཞིན་འཇམ་མགོན་ཀོང་སྤྲུལ་རིན་པོ་ཆེས་ངས་ནི་དམ་པ་གོང་མའི་མིང་ཙམ་ལ་སྐྱབས་སུ་མ་མཆི་ནས་གྲྭ་པ་དཀྱུས་མ་ནང་བཞིན་གྱིས་སློབ་གཉེར་བྱས་པ་ཡིན་གསུངས་པས་ཚིག་འདིས་བླ་མ་གོང་མའི་མིང་ཙམ་ལ་རེ་ལྟོས་བྱེད་མ་དགོས་པར་རང་སྟོབས་ཀྱིས་སློབ་གཉེར་བྱེད་པ་དང་རང་སྟོབས་ཀྱིས་བསྟན་དང་འགྲོ་ལ་སྨན་པའི་རྒྱུ་སྒྲུབ་དགོས་པ་བསྟན། གཞན་ཡང་དཔལ་སྤྲུལ་ཐམས་ཅད་མཁྱེན་པས།
དེང་གི་སྤྲུལ་སྐུ་འདི་དག་ནི་བོང་བ་སྟེ་ས་སྒོར་རི་མགོ་ནས་སྒྲིལ་ན་རི་མཇུག་ཐོན་དུས་ས་སྒོང་འཐོར་ཞིག་ཏུ་གྱུར་ཏེ་ལྷག་མ་ཙམ་ལས་མེད་པ་བཞིན་སྐུ་ཕྲེང་རིམ་བྱོན་ཐམས་ཅད་སྔ་མ་ལས་ཀྱང་ཕྱི་མ་ཇེ་ངན་དུ་འགྲོ་གདའ་གསུངས། ཚིག་འདིས་ཀྱང་སྤྲུལ་སྐུ་འགའ་དང་འགས་ཐོས་བསམ་སྒོམ་གསུམ། འཆད་རྩོད་རྩོམ་གསུམ་བཤད་སྒྲུབ་ལས་གསུམ་སོགས་གང་ཡང་བྱེད་མ་ཐུབ་པ་མ་ཟད་བསྟན་པའི་རྐང་འདྲེན་108འགྲོ་ཉེན་ཆེ་བཞིན་ཡོད་པར་བསྟན། ད་དུང་གུ་རུའི་སྤྲུལ་སྐུ་དང་ཤཱཀྱ་ཐུབ་པའི་སྤྲུལ་སྐུ་ཡིན་ཟེར་མཁན་ཕར་བལྟས་པ་ཙམ་གྱིས་སྤྱང་ཀིའི་རྣམ་ཐར་འཛིན་ཏེ་ཟ་འདོད་ཀྱི་འཁོར་ལོ་སྐོར་མཁན་ཁ་ཤབསྡོ་མཐོང་བས་སྐྱུགས་བྲོ་བོ་འདུགའདི་དག་གིས་སངས་རྒྱས་ཀྱི་བསྟན་པ་ལ་ཕན་་ལས་གནོད་པ་ཆེ་བས་གཟབ་གལ་ཆེ། མདོར་ན་བསྟན་འགྲོ་ལ་ཕན་པའི་སྐྱེས་བུ་ཞིག་ལ་སྤྲུལ་པའི་སྐུ་ཟེར་གྱི་ཡོད་པ་མ་གཏོགས་འགྲོ་ལ་ཕན་པའི་བྱ་བ་སྣ་གཅིག་ཀྱང་མ་བྱས་པར་རང་འདོད་ཡིད་བྱེད་ཁོ་ནས་རང་ཉིད་ཐོབ་དང་གྲགས་པ་དོན་དུ་གཉེར་ནས་ར་གན་གསེར་དུ་འཛིན་པ་བཞིན་རང་ཉིད་ཆེ་རློམ་བྱེད་པ་དེ་ལ་གལ་ཏེ་སྤྲུལ་སྐུ་བཏགས་རུང་མིང་ཙམ་གྱི་སྤྲུལ་སྐུ་རེད་ཟེར་གྱི་ཡོད། ངས་སྤྲུལ་སྐུ་ཡིན་ཟེར་མཁན་གྲོགས་བཟང་ཞིག་ལ་འདི་ལྟར་ཞུ་མྱོང་། ཁྱེད་ལ་སྤྲུལ་སྐུའི་མིང་ཡོད་རུང་སྤྲུལ་སྐུ་ཡིན་མིན་ངས་མི་ཤེས། འོན་ཀྱང་ཁྱེད་ལ་ཆུང་དུས་ནས་བཟུང་བསམ་བློ་བཟང་པོ་བཅོས་མིན་གྱི་ཕན་སེམས་དང་། གཤིས་ཀྱིརུ།་ གཟུར་གནས་ཤིག་ཡིན་པར་མ་ཟད་འདོད་ཆུང་ཆོག་ཤེས་ཅན་ཞིག་ཡིན་འདུག་པས་དེའི་ངོས་ནས་ང་ཁྱེད་ལ་གུས་པ་ཡོད་ཅེས་བཤད་པ་ཡིན།
མ་གཞི་སྤྲུལ་སྐུའི་མིང་མ་བཏགས་རུང་སྤྲུལ་སྐུ་ཞིག་ཡིན་ན་གསེར་ས་འོག་ན་ཡོད་ཀྱང་འོད་ནམ་མཁའ་ལ་ཁྱབ་པ་བཞིན་ལྡོག་མེད་ཀྱི་འཇོན་ནུས་ཏེ་བསྟན་དང་འགྲོ་བའི་དོན་སྒྲུབ་ཐུབ་པ་ཞིག་ཡོང་གི་རེད་སྙམ། དེ་མིན་ཐ་མལ་པ་ཞིག་ལ་མིང་སྙན་སྙན་མོ་སངས་རྒྱས་དང་བྱང་སེམས་སྤྲུལ་པའི་སྐུ་སོགས་ག་ཚོད་བཏགས་རུང་ཁྱི་རྒན་ལ་སེང་གེ་འཛིན་པ་ནང་བཞིན་དགོས་པ་གང་ཡང་མེད་པ་མ་ཟད། འཇིག་རྟེན་གྱི་དཔེ་ལ་མྱི་ངན་མྱིང་ཆེ་ན་འབོད་མཁན་ངོ་ཚ་ཟེར་བ་དེ་ཡོང་གི་རེད། ཁྱད་པར་དུ་བཟླས་པའི་གྲངས། སྒོམ་པའི་ཉམས་སོགས་གང་ཡང་མེད་པར་མ་ཟད་འགྲོ་ལ་ཕན་པའི་བྱ་བ་གང་ཡང་མི་བྱེད་ཅིང་སྤྲུལ་སྐུའི་མིང་ཙམ་ཞིག་གིས་ཤི་དཀོར་གསོན་ཆོག་སོགས་ཟ་རྒྱུ་ཡོད་ཡོད་ཐམས་ཅད་ཟོས་ཏེ་ཤི་བོ་འཁྱག་སྟོང་སྟོང་། གསོན་པོ་དྲོ་སེང་ངེ་བཟོ་ངེས་ཀུན་གྱི་རྒྱུ་ནོར་རྣམས་རང་གིས་ཚུར་བླངས་ཏེ་བེད་སྤྱོད་ན་109འདི་ཕྱི་གཉིས་ཕུང་གི་རྒྱུ་བསགས་པས་རང་མགོ་རང་གིས་སྐོར། རང་མགོ་རང་གིས་བརྡུང་བ་ཞིག་མ་ཡིན་ནམ། སྤྱིར་རྒྱལ་བའི་བཀའ་རྗེས་འཇུག་མཁས་པའི་བསྟན་བཅོས་སོགས་གང་དུ་ཡང་དཀོར་ནག་ལྕགས་ཀྱི་རིལ་བུ་དེ། ཟ་བྱེད་ཁྲོ་ཡི་འགྲམ་པ་ཞིག་དགོས་གསུངས་པ་མ་ཡིན་ནམ། ཉམས་རྟོགས་ཀྱི་རྣལ་འབྱོར་གང་ཡང་མེད་པའི་ཕལ་བའི་མི་སྤྲུལ་སྐུའི་མིང་ཅན་དག་གིས་དཀོར་ཟོས་ཏེ་བརྗིད་བརྗིད་རྔམ་རྔམ་འདྲ་ཆགས་བྱེད་རུང་།
གཉོམ་ཆུང་གི་ལས་ཀ་བྱས། གཉོམ་ཆུང་གི་ཟ་མ་ཟོས་ན་དོན་གྱིས་བརྗིད་ཆེ་ལ་གཙང་སེང་ངེ་ཤིག་ཡིན་པས། གཉོམ་ཆུང་བདག་ཉིད་བརྙས་པ་སོགས་ཀྱིས་དཔའ་ཞུམ་མི་དགོས་པ་ཞིག་ཡིན། ཡང་དེང་གི་དུས་འདིར་དཔལ་འབྱོར་ཡོད་ན་ཅི་ཡང་སྒྲུབ་ཐུབ་པ་ཞིག་ཡིན་པས། དཔལ་འབྱོར་གྱི་འགྲོ་སོང་བཏང་ཐུབ་ན་སྤྲུལ་སྐུ་བྱེད་ཆོག་གི་རེད་ཟེར་བའི་སྐད་ཆ་ཞིག་གོ་རྒྱུ་འདུག གལ་ཏེ་དེ་བདེན་ན་མཁས་དབང་དགེ་འདུན་ཆོས་འཕེལ་གྱིས། རྒྱུ་ཡོད་དེ་ལ་ཐར་པ་ཡོད། རྒྱུ་མེད་དེ་ལ་ཐར་པ་མེད་ཅེས་སྔོན་དུས་རྒྱུ་ཡོད་ན་བྱ་བ་གང་ཡང་སྒྲུབ་ཐུབ་པ་ལྟ་བུའི་སྤྱི་ཚོགས་ལ་མ་རངས་པའི་ཚིག་ཅིག་གསུངས་པ་བཞིན་ང་ཚོས་ཀྱང་རྒྱུ་ཡོད་དེ་ལ་སྤྲུལ་སྐུ་ཡོད། རྒྱུ་མེད་དེ་ལ་སྤྲུལ་སྐུ་མེད་ཟེར་དགོས་པ་ལྟ་བུ་རེད། མཁས་པ་འགས་ནི་བསམ་མེད་ཀྱི་བྱིས་པ་ཞིག་ལ་སྤྲུལ་སྐུའི་མིང་སྤྲད་དེ་ཁྲི་ལ་ཕུད་པ་ལས་བླ་མ་མཁས་བཙུན་བཟང་གསུམ་འཛོམས་པ་དེ་ཚོ་སྤྲུལ་སྐུ་བྱས་ཏེ་ཁྲི་ལ་ཕུད་ནས་མཚན་འདོགས་ན་བསྟན་འགྲོ་ལ་དེ་ལས་ཕན་ཆེ་བ་མི་འདུག་ཟེར།
གལ་ཏེ་མཁས་བཙུན་བཟང་གསུམ་འཛོམས་པའི་བླ་མ་ཞིག་ཡོད་ན་མཚན་མ་བཏགས་ཀྱང་རང་སྟོབས་ཀྱི་ནུས་པས་བྱ་བ་ཐམས་ཅད་བདེ་བླག་གིས་སྒྲུབ་ཐུབ་པ་ཞིག་ཡིན་པས་དེ་ལ་སྤྲུལ་སྐུའི་མིང་གིས་དགོས་པ་ཡོད་སྣང་མི་ཤར། འགའ་ཞིག་གིས་བླ་མ་ལོ་ན་ལོན་པ་དེ་དག་ལ་མཁས་བཙུན་བཟང་གསུམ་འཛོམས་ཚེ་སྤྲུལ་སྐུའི་མིང་བཏགས་རུང་སྤྲུལ་སྐུ་ཡིན་པའི་ཡིད་ཆེས་མེད་པས། སྤྲུལ་སྐུ་ཟེར་བ་དེ་ཆུང་བྱིས་པའི་དུས་ནས་ལྷ་དང་བླ་མའི་ལུང་བསྟན་ནམ་110རྟགས་རིལ་སྒྲིལ་བ་སོགས་ལས་ངོས་འཛིན་་དགོས་པའི་སྐད་ཆ་ཞིག་འདུགགང་ཟག་དེ་རིགས་ཀྱིས་སྤྲུལ་སྐུ་ཟེར་བ་དེས་དཔེ་ཆ་མི་ཤེས་རུང་རྫིག་ཉམས་ཆེ་ལ། བྱ་སྤྱོད་ཐམས་ཅད་མཐོ་ལ་དམའ་ལ་སྟེ་ཆ་མི་སྙོམ་པ་ཞིག་ལ་འདོད་ཀྱི་ཡོད། སྤྲུལ་སྐུ་ངོས་འཛིན་བྱེད་ལུགས་སོགས་ཇི་ལྟཟ་རི་ཡིན་རུང་ང་ཚོ་ལ་དོ་གལ་མི་ཆེ། འོན་ཀྱང་སྤྲུལ་སྐུས་བསྟན་འགྲོའི་དོན་རྣལ་མ་ཞིག་སྒྲུབ་རྒྱུ་དང་། སྤྲུལ་སྐུས་ཆེ་ཆེ་བརྗིད་བརྗིད་ཀྱིསཅི་ཁྲི་གང་མཐོ་མཐོ་རུ་སྡོད། ཟ་མ་ཅི་ཞིམ་ཞིམ་ཟོས། གོས་ཅི་བཟང་བཟང་གོན་ཏེ་དབུལ་ཞིང་ཕོངས་པའི་སེམས་ཅན་དེ་དག་སྣང་མེད་དུ་བསྐྱུར་ཏེ་ཉམ་ང་བའི་འགྲོ་བ་དག་ལ་བཙོག་བལྟས་ནས་རང་ཉིད་ཅི་མོས་གང་མོས་མི་བྱེད་རྒྱུའི་རེ་བ་དེ་ཧ་ཅང་ཆེ། མ་གཞི་སྔོན་གྱི་རྣམ་ཐར་དང་ལོ་རྒྱུས་དག་ན་བོད་གངས་ཅན་པའི་བཀྲེས་སྐམ་གྱི་སྡུག་བསྔལ་དེ་སྤྱན་རས་གཟིགས་ཀྱིས་མ་བཟོད་ནས་སྤྱན་ཆབ་ཤོར་བ་ཞིག་ཡིན་གསུངརུ།་
ན་ང་ཚོའི་སྤྲུལ་སྐུ་རྣམ་པས་ཀྱང་སེམས་ཅན་གྱི་སྡུག་བསྔལ་མཐོང་ནས་མཆི་མ་ཤོར་ཐུབ་པ་དང་ཕན་པ་ཅི་ནུས་སྒྲུབ་རྒྱུ་གལ་ཆེ། དེ་བཞིན་རྒྱ་ཆེན་སྲོལ་འབྱེད་ཀྱི་སློབ་དཔོན་ཆེན་མོ་ཐོགས་མེད་ཀྱིས་ཁྱི་མོ་རོ་སྨད་རྨས་མ་ལ་ཤ་འབུ་ཞུགས་ཏེ་ཤ་འབུས་ཁྱི་མོ་ཟོས་པ་མཐོང་སྟེ་རང་གི་ལྗགས་ཀྱིས་ཤ་འབུ་རྣམས་བླངས་པའི་རྣམ་ཐར་ལ་བལྟས་ན་ཡང་སྤྲུལ་སྐུ་དེ་འགྲོ་བ་དག་གི་ཞབས་འདེགས་པ་ཞིག་སྐུ། ན་དགོས་ཀྱི། ཁེངས་རློམ་དང་ང་རྒྱལ་གྱིས་མི་ཕྱེད་ལ་ཁ་མི་གྲག་མཁན་དང་། གྲལ་མཐོ་དམན་ཙམ་དང་ཚིག་སྙན་མི་སྙན་ཙམ་གྱིས་དགའ་སྡུག་ཤོར་མཁན་ཞིག་ཡིན་མི་རུང་བ་ཞིག་དགོས་པ་བསྟན་ཡོད། དེ་བཞིན་སྟོན་པའི་རྣམ་ཐར་དག་ན་སེམས་ཅན་གཅིག་གི་དོན་དུ་སྟོན་པ་དམྱལ་བར་བསྐལ་པ་སྟོང་དུ་གནས་པ་གསུངས་པ་དང་། དཔལ་སྤྲུལ་ཐམས་ཅད་མཁྱེན་པས་ཀྱང་། ལྷ་སའི་ཇོ་བོའི་མདུན་དུ་སེམས་ཅན་ཐམས་ཅད་ཀྱི་དོན་དུ་དམྱལ་བ་མནར་མེད་དུ་སྐྱེ་དགོས་ཞེས་སྨོན་ལམ་བཏབ་པ་སོགས་གང་ནས་བལྟས་ཀྱང་སངས་རྒྱས་བྱང་སེམས་ཀྱི་རྣམ་སྤྲུལ་ལམ། བླ་མའི་རྣམ་སྤྲུལ་གང་ཞིག་ཡིན་རུང་མདོར་ན་འགྲོ་བ་འདྲེན་པའི་དེད་དཔོན་ཡིན་པས་སེམས་111ཅན་གྱི་གཡོག་དང་ཞབས་འདེགས་པ་ཞིག་ཡིན་པའི་ཀུན་སློང་ཡོད་དགོས་པ་ལས་སེམས་ཅན་ལ་གཉའ་གནོན་དང་རང་ཉིད་མཐོ་སར་བསྙེགས་པ་སོགས་བྱེད་མི་རུང་ངོ་། ། ་ 112བྲིས་ཀྱི་སློབ་གསོའི་ཉམས་མྱོང་ཅུང་ཙམ་གླེང་བ།
དང་པོ། བྲིས་གཟུགས་ཀྱི་གལ་ཆེན་རང་བཞིན་བཤད་པ། རྗེ་བསྟན་དར་ལྷ་རམས་པའི་ཞལ་ནས། ། རྩོམ་པ་ལེགས་ཀྱང་སུག་བྲིས་མི་འབྱོར་ན། དཔའ་རྩལ་ཆེ་བའི་དཔའ་བོ་ལག་རྡུམ་འདྲ། ། ཞེས་སྔོན་ནས་གདམས་ངག་ཟབ་མོ་ཞིག་གནང་བ་དེ་ག་ལགས། དེ་བཞིན་སི་ཁྲོན་ཞིང་ཆེན་བོད་ཡིག་སློབ་གྲྭ་བཙུགས་ནས་དེང་གི་བར་དུ་བཤེས་གཉེན་རྒན་རབས་པ་རྣམ་པའི་ཤུགས་རྐྱེན་བཟང་པོའི་སྐུ་དྲིན་ལས། སུག་བྲིས་ལ་མཐོང་ཆེན་དང་དོ་སྣང་བྱེད་པའི་གོམས་གཤིས་དེ་མ་དོར་བར་གནས། ཁྱད་པར་དུ་གཟན་དཀར་མཆོག་སྤྲུལ་ཐུབ་བསྟན་ཉི་མ་དང་དབུ་ཁྲིད་ཆེན་མོ་བཀྲ་ཤིས་ཚེ་རིང་རྣམ་གཉིས་ཀྱིས་ནམ་རྒྱུན་སི་བོད་སློབ་གྲྭ་ལ་གསུངས་གསལ། ཁྱེད་ཚོས་བྲིས་ལ་ནན་ཏན་དང་དོ་དམ་བྱེད་ཅིང་སློབ་གསོའི་ནང་དོན་གཙོ་བོའི་གྲལ་དུ་འཇོག་དགོས།
སློབ་མ་རྣམ་པའི་རིག་གནས་ཀྱི་ཆུ་ཚད་མཐོན་་པོ་ཡིན་རུང་། སུག་བྲིས་ལེགས་པོར་ཞིག་མ་འབྱོར་ན་སྤྱི་ཚོགས་ཀྱིས་གདེངནུ།་ ཚད་བཟང་པོ་ཞིག་འཇོག་གི་མ་རེད། དེར་བརྟེན་སློབ་མ་རྣམས་སྤྱི་ཚོགས་ཐོག་ཏུ་སླེབས་དུས་ཐོག་མར་ཕྱིར་བསྟན་རྒྱུ་དེ་བྲིས་གཟུགས་རང་ཡིན་པས་བྲིས་གཟུགས་ཀྱིས་ཤུགས་རྐྱེན་བཟང་པོ་ཞིག་འཇོག་དགོས་གསུངས། དེ་བཞིན་སློབ་གྲྭ་རང་ངོས་ནས་ཀྱང་བྲིས་གཟུགས་ལ་གལ་ཆེན་བྱེད་ཅིང་བྲིས་ཀྱི་སློབ་ཐེངས་མང་པོར་འཇོག་པ། བྲིས་ཀྱི་འགྲན་སྡུར་བྱེད་པ་སོགས་ཐབས་ཤེས་སྣ་མང་སྤྱོད་རུང་། སྔོན་དུས་ཀྱི་སློབ་མ་ལྟ་བུའི་བྲིས་ཀྱི་ཆུ་ཚོད་མཐོན་པོ་ཡོང་ཁག་ངོ། ཚོ་འདུག རྒྱུ་མཚན་ནི་སློབ་ཆུང་113དང་སློབ་འབྲིང་སྐབས་བོད་ཡིག་གི་ཆུ་ཚད་ཞན་པ། དེ་ལས་ཀྱང་བྲིས་གཟུགས་ལ་སྣང་མེད་དང་མཐོང་ཆུང་བྱས་པས་ལན་པ་རེད།
སྤྱིར་བྲིས་གཟུགས་འདི་ཆུང་བྱིས་པའི་དུས་ནས་གཙོ་བོར་བཟུང་དགོས་རྒྱུ་ཞིག་རེད། ལོ་ན་མཐོན་པོའམ་ལོ་ན་གང་འཚམས་སོང་བའི་མིས་སྦྱོང་ན་དེ་ཙམ་གྱིས་ཡག་པོ་ཞིག་ཡོང་ཐུབ་ཀྱི་མི་འདུག དེར་བརྟེན་ཆུང་ནས་བྲིས་གཟུགས་ལ་བསླབ་རྒྱུ་གལ་ཤིན་ཏུ་ཆེ། པེ་ཅིན་རིག་གནས་ཕོ་བྲང་དུ་བཞུགས་པའི་མཁས་དབང་མི་ཉག་མགོན་པོས་སུག་བྲིས་འབྱོར་རྒྱུ་འདི་གལ་ཤིན་ཏུ་ཆེ། དཔེར་ན་ང་ཚོ་དགའ་ལྡན་ཁྲི་ལ་བུད་པའི་མཁས་དབང་གསེར་རི་འདྲ་བ་བརྒྱ་ཁ་ལྷག་ཡོད་རུང་དེ་དག་ལ་བརྩམས་ཆོས་ཡོད་མཁན་ཉུང་ཉུང་རེད། རྒྱུ་མཚན་ནི་སུག་བྲིས་ལེགས་པར་མ་འབྱོར་བའི་རྐྱེན་གྱིས་ཡིན་པ་ལས་རིག་གནས་ཞན་པས་ག་ན་ཡིན་གསུངས། དེར་བརྟེན་ཁོང་རྣམ་པ་ལ་རིག་ནོར་ཕུན་སུམ་ཚོགས་པ་ཞིག་ཡོད་པ་དག་ཕྱིར་ཕུད་པའི་ལག་ཆ་ཨང་དང་པོ་སུག་བྲིས་ལེགས་པར་འབྱོར་དགོས་པ་དེ་རང་རེད། འཛམ་གླིང་ན་ཡང་རིག་གནས་མཁས་པའི་གྲལ་དུ་ཡོད་པ་དག་གིས་བྲིས་གཟུགས་ལེགས་པོར་འབྱོར་དགོས་པ་ནི་རྩ་བའི་ཆ་རྐྱེན་དུ་བརྩི་བ་རེད། དཔེར་ན་ཁོང་མཁས་པ་རེད་འོན་ཀྱང་སུག་བྲིས་འབྱོར་གྱི་མེད་ཟེར་ན་རྣ་ལམ་དུ་མི་འགྲོ་བའི་སྐད་ཆ་ཞིག་ཏུ་སྣང་གི་ཡོད། དེ་ལྟར་ན་ང་ཚོས་བྲིས་གཟུགས་ལ་དོ་སྣང་བྱེད་རྒྱུ་གལ་ཤིན་ཏུ་ཆེ།
དཔེར་ན་བྲིས་གཟུགས་ལེགས་པོར་འབྱོར་བའི་མི་སྣ་ཞིག་ས་ཕྱོགས་ཤིག་ཏུ་སླེབས་ཚེ་ས་ཕྱོགས་དེར་བྲིས་གཟུགས་ཀྱིས་དོན་ཆེན་པོ་ཐོན་ཐུབ་ཀྱི་འདུག སི་བོད་སློབ་གྲྭ་ནས་མཐར་ཕྱིན་པའི་སློབ་མ་སྐལ་བཟང་རྡོ་རྗེ་དར་མདོར་གསར་འགྱུར་ཁང་ལ་ལས་བགོ་བྱས་རྗེས། དར་མདོར་འགྲུལ་སྐྱེལ་རླངས་འཁོར་གྱི་ཁ་བྱང་རྣམས་བརྗེ་ནས་ཁོང་གིས་ཕྱག་བྲིས་མཛད་པས་སྒྲོས་གཙང་ལ་ཡིད་དུ་འོང་བ་ཞིག་སྣང་བས་རྣམ་པ་གསར་པ་ཞིག་ཏུ་བསྒྱུར་བ་རེད། དེ་བཞིན་ང་ཚོ་དཀར་མཛེས་བོད་རིགས་རང་སྐྱོང་ཁུལ་གྱི་སྲིད་གཞུང་གི་ལས་ཁུངས་དང་། སྒེར་གཉེར་དང་ལས་རིགས་སོ་སོའི་སྒོ་བྱང་དག་ཡག་པོ་114ཞིག་བྱུང་ན། ཕྱིས་དཀར་མཛེས་ཁུལ་ལྗོངས་རྒྱུའི་ཡུལ་དུ་གྱུར་དུས་ལྗོངས་རྒྱུ་བ་དག་ལ་སྤྲོ་བ་སྟེར་བ་དང་། སྤྱན་འབུལ་གྱི་ལྟད་མོ་བཟང་པོ་ཞིག་ཏུ་འགྱུར་ཐུབ་པ་རེད། དེ་ལྟར་ན་ཆེ་བ་རིགས་པའི་གཞུང་ལུགས་ཀྱི་བརྩམས་ཆོས་ནས། ཆུང་བ་སྒོ་བྱང་ཡན་ཆད་ཀྱི་ལས་སུ་བགྱི་བ་རྣཛོ་མས་ལ་བྲིས་གཟུགས་ནི་མེད་དུ་མི་རུང་བའི་ལག་ཆ་ཞིག་རེད། དཔེར་ན་དེང་སང་གང་ཟག་ཕལ་མོ་ཆེས་རྩོམ་ཡིག་འབྲི་བ་དག་རྩོམ་སྒྲིག་པས་དུས་དེབ་རི།
ཧཱུཾ་འགོད་གྲབས་ཀྱིས་རྩོམ་གཤེར་སྐབས་སུ་བྲིས་གཟུགས་བཟང་བ་དེ་ཚོ་ལ་ནན་པོར་བལྟ་བ་ལས་བྲིས་གཟུགས་ཞན་ན་རྩོམ་གྱི་སྡེབ་སྦྱོར་དང་ནང་དོན་ཇི་ལྟར་བཟང་རུང་མིག་ལམ་དུ་མི་འཇོག་པའི་གནས་ཚུལ་ཡོད། རྒྱུ་མཚན་འདིས་ཀྱང་ང་ཚོས་བྲིས་གཟུགས་ལ་དོ་སྣང་དང་མཐོང་ཆེན་བྱེད་དགོས་པར་གོ། གཉིས་པ། བྲིས་གཟུགས་ཁྱབ་སྤེལ་གཏོང་ཐབས་སྐོར་བཤད་པ། གོང་ཞུས་ལྟར་ཆུང་བྱིས་པའི་དུས་ནས་བྲིས་གཟུགས་འབྲི་སྦྱོང་གི་ལས་ལ་གཙོ་གཟུང་བྱེད་རྒྱུ་འདི་ནི་བྲིས་དར་སྤེལ་གཏོང་ཐབས་སམ་བྲིས་གཟུགས་ཡག་པོ་ཡོང་བའི་ཐབས་མཆོག་ཅིག་རེད། དཔེར་ན་དབུས་གཙང་ཕལ་མོ་ཆེའི་ཡུལ་གྲུ་དང་ཨ་མདོ་རེབ་ཀོང་ཡུལ་སོགས་སུ་ཆུང་དུས་ནས་བྲིས་གཟུགས་འབྲི་སྦྱོང་དང་རྩོམ་ཡིག་འབྲི་རྒྱུའི་ལུགས་སྲོལ་དར་ཆེ་བས་རྩོམ་ཡིག་འབྲི་བ་དང་། འཁྱུགས་བྲིས་ཀྱི་ཆ་ལ་བྱང་ཆ་ཆེ། ཐབས་ཤེས་གཞན་ཞིག་ནི་བྲིས་གཟུགས་འགྲན་སྡུར་དང་བྲིས་གཟུགས་འགྲེམ་སྟོན་བྱེད་་པ་དེ་ཡིན། སྤྱི་ལོ་༡༩རྡོ༤ལོར་སི་ཁྲོན་ཞིང་ཆེན་བོད་ཡིག་སློབ་གྲྭས་བྲིས་གཟུགས་དང་རྩོམ་ཡིག་ལྷན་ཅིག་ཏུ་གོ་གཅིག་ཆོད་ཀྱི་འགྲེམ་སྟོན་བྱས་པས་དེས་བྲིས་གཟུགས་ཇེ་ཡག་ཏུ་ཕྱིན་པའི་སྐུལ་ལྕག་རླབས་ཆེན་ཐེབས་པ་རེད། ཁྱད་པར་དུ་བྲིས་ཞེས་པ་དེ་ལོ་ཟླ་མཐུད་དེ་་ 115འབྲི་རྒྱུ་ཆེས་མང་པོ་བྱེད་དགོས་པ་ལས་ཉིན་ཁ་ཤས་དང་ཟླ་བ་ཁ་ཤས་ལ་ལག་རྩེད་བྱེད་པའི་སྦྱོང་པས་ག་ཡང་མི་ཕྱིན།
དེ་ལྟར་ན་ང་ཚོས་བྲིས་གཟུགས་ཀྱི་བྱེད་ལས་དང་བྲིས་གཟུགས་ཀྱི་གལ་ཆེའི་རང་བཞིན་ཤེས་པར་བྱས་ཏེ་བྲིས་སྦྱོང་བའི་གོམས་གཤིས་བཟང་པོ་ཞིག་ཀྱང་ཆགས་པར་བྱེད་དགོས། དབུ་ཁྲིད་ཆེན་མོ་བཀྲ་ཤིས་ཚེ་རིང་མཆོག་གིས་བཀོད་སྒྲིག་ལྟར་བོད་ལྗོངས་ཀྱི་སློབ་དཔོན་ཆེན་མོ་ཟླ་བ་ཚེ་རིང་མཆོག་ངེད་སློབ་གྲྭར་ཕེབས་ཏེ་བྲིས་གཟུགས་སློབ་ཁྲིད་ཉིན་གཉིས་གནང་བས་དགེན་སློབ་ཀུན་གྱིས་བྲིས་གཟུགས་ལ་མཐོང་ཆེན་བྱེད་པའི་སྐུལ་མར་གྱུར། དེ་ལྟར་ན་བྲིས་གཟུགས་ཀྱི་ཆེད་ཁྲིད་གནང་བའི་བཀོད་སྒྲིག་བྱེད་པ་འདི་ཡང་བྲིས་གཟུགས་ཁྱབ་སྤེལ་གཏོང་ཐབས་ཤིག་ལགས། སྤྱིར་དབུས་པའི་འཁྱུགས་བྲིས་དང་འབྲི་ཚ་དེ་ཡག་པོ་འདུག་པས་ང་ཚོས་ངེས་པར་དུ་བསླབ་སྦྱོང་དགོས་པ་དང་། དབུ་ཅན་སྐོར་ལ་ཁམས་བྲིས་དང་ཨ་མདོའི་བྲིས་དེ་འགྲིག་པོ་ཡོད་པས་འདིའི་ཐད་ལ་དགེན་ཆེན་མོ་མཁྱེན་རབ་འོད་གསལ་གྱིས་ཀྱང་འདི་བཞིན་ཞལ་བཞེས་གནང་། ཁྱད་པར་དུ་ཁོང་གིས། ། གནོད་བྱེད་ནང་དུ་ཡོད་ཀྱང་ཕྱི་རུ་བསྐྲད། ། ཕན་བྱེད་ཕྱི་རུ་ཡོད་ཀྱང་ནང་དུ་བླངས། ། གཅིག་ལ་དམ་དུ་འཛིན་པའི་ཞེན་རིག་འདིས། ། ཕྱི་མའི་འཇིག་རྟེན་འདི་ན་གོ་མི་ཆོད།
ཅེས་སྙིགས་དོར་བཅུད་ལེན་གྱིས་གང་བཟང་བཟང་དེ་ནང་དུ་ལེན་རྒྱུ། གང་ངན་ངན་དེ་ཕྱིར་དོར་དགོས། ཅེས་པའི་ལུང་འདི་དྲངས་ཏེ་བསླབ་བྱ་བྱེད་ཀྱི་ཡོད། གསུམ་པ། བྲིས་གཟུགས་དར་སྤེལ་གཏོང་བར་འགལ་རྐྱེན་ལ་དོགས་ཟོན་དགོས་པའི་སྐོར་བཤད་པ། སྤྱིར་བྲིས་གཟུགས་སྦྱོང་བའི་མོས་པ་ཞན་པ་དང་བྲིས་གཟུགས་སྦྱོང་བའི་116གོམས་གཤིས་མེད་པ་སོགས་ནི་འགལ་རྐྱེན་ཆེ་ཤོས་དེ་རེད། ཁྱད་པར་དུ་དེང་དུས་ཚན་རིག་གིས་སྣ་འདྲེན་བྱས་པའི་བཟང་པོའི་ཡོན་ཏན་ཆ་དང་། ངན་པ་ཉེས་པའི་ཆ་གཉིས་ཡོད་པ་སྟེ། དཔེར་ན་ད་ལྟའི་དུས་སུ་གློག་ཀླད་ཀྱི་བསྟན་པ་ཆེས་དར་བ་འདིས་བྲིས་བྲི་བའི་ལག་སོའི་འགུལ་བསྐྱོད་བྱེད་པའི་གོ་སྐབས་ཉུང་བ་དང་། ཐ་ན་སུག་བྲིས་དགོས་མེད་སྨྲས་
༈)་བྲིས་ཀྱི་བསྟན་པ་ཉམས་དམས་འགྲོ་བའི་ཉེན་ཁ་ཡོད་པས་ཅི་ནས་ཀྱང་གཟབ་རྒྱུ་གལ་ཆེ། སྤྱིར་གློག་ཀླད་ཀྱི་དགེ་མཚན་ཆེ་བ་ནི་ང་ཚོས་མཁྱེན་གསལ་ལྟ་ར་ལགས་ཀྱང་། དེང་རབས་ཅན་གྱི་སྤྱད་ཆས་དེ་དག་ལ་གོང་ཞུས་ལྟར་དགེ་མཚན་ལྡན་རུང་། ཉེན་ཁ་ཡང་ཆེ་བས་ང་ཚོས་ངེས་པར་དུ་གཅིག་ལས་གཉིས་སུ་གྱེས་པའི་ལྟ་བའི་ཐོག་ནས་ལག་བསྟར་བྱེད་དགོས་པ་ལས། རི་བོང་ཅལ་འདྲོག་ནང་བཞིན་བྱེད་ན་གཏན་ནས་འགྲིག་གི་མ་རེད། དཔེར་ན་གློག་ཀླད་ལྟ་བུའི་སྤྱོད་ཆས་འདི་དག་དུས་བདེ་བྱད་འཇགས། གློག་གི་ཆ་རྐྱེན་བཟང་པོ་ལྡན་ན། བེད་སྤྱོད་ཀྱི་སྟབས་བདེ་བ། མྱུར་མགྱོགས་ཆེ་བ། སྒྲོས་གཙང་བ་ཞིག་ཡིན་རུང་།
བརྒྱ་ལ་དུས་ཀྱི་ཟིང་འཁྲུག་ལྟ་བུ་དང་། གློག་གི་ཆ་རྐྱེན་མི་ལྡན་པའི་ལུང་ཁུག་འགོལ་བོ་དག་ན་གློག་ཀླད་སྤྱོད་ཐབས་གཏན་ནས་མེད་པས་དེ་དག་ཏུ་སུག་བྲིས་མ་འབྱོར་ན་ཇི་ལྟར་བྱ། སྔོན་བྱོན་མཁས་པ་དེ་ཚོས་ཕྱག་བྲིས་མཛད་པར་བྱང་ཚད་མཐོ་བ་སྟེ། དཔེར་ན་བྲིས་གདན་གྱི་ཅོག་ཙེ་དང་། ཐིག་ཤིང་སོགས་མི་དགོས་པར་ལག་པ་གཡོན་པས་སྣག་བུམ་བཟུང་བ་དང་། འབྲི་གདན་བྱེད་ཅིང་གཡས་ཀྱིས་ཕྱག་བྲིས་ཡ་ཡོ་མེད་ཅིང་མདའ་ལྟར་སྐྱེན་པ་རེ་འབྲི་ཐུབ་ཀྱི་ཡོད། ང་ཚོས་ཀྱང་དེ་འདྲ་བ་ཞིག་སྦྱོང་བརྡར་བྱེད་རྒྱུ་གལ་ཆེ། སྤྱི་ཚོགས་རྙོག་འཛིང་གི་རང་བཞིན། འགྱུར་ལྡོག་གི་རང་བཞིན་འདི་ལ་བྲིས་གཟུགས་ཀྱིས་ཞབས་འདེགས་ཞུ་དགོས་པས། ང་ཚོས་ངེས་པར་དུ་ཐ་མའི་འདིངས་བརྒྱབ་སྟེ་ཆ་རྐྱེན་མི་ལྡན་པ་དང་བྲེལ་འཚུབ་ཆེ་བ།
ཟིང་འཁྲུགས་སློང་བའི་སྡོ་སྙིས་ལྟ་བུ་ཞིག་ལ་བྲིས་ཀྱིས་ཞབས་འདེགས་ཇི་ལྟར་ཞུ་བའི་ཐབས་དེ་འཚོལ་དགོཊཊ། ཡི་གེ་འབྲི་སྟངས་སྐོར་ལ་ཡང་117དོ་སྣང་བྱེད་དགོས་པ་སྟེ། དེང་སང་བོད་ཡིག་དང་རྒྱ་ཡིག་དབྱིན་ཡིག་སོགས་ཡིག་རིགས་མང་པོ་ཞིག་འབྲི་རུང་ཐ་ན་སྨྱུག་གུ་འཛིན་ཚུལ་གཅིག་ཁོ་ན་བྱེད་ཀྱི་འདུག ང་ཚོས་བོད་ཡིག་འབྲི་དུས་སྨྱུག་གུ་འཛིན་ཚུལ་དང་ཡིག་རིགས་གཞན་འབྲི་དུས་སྨྱུག་གུ་འཛིན་ཚུལ་གཉིས་གཏན་ནས་མི་འདྲ་བས་ཀུན་གྱིས་མཉམ་འཇོག་བྱེད་པ་གལ་ཆེ། བཞི་པ། ཡིག་གཟུགས་ནི་མི་རིགས་ཀྱི་སྲོག་རྩ་ཡིན་ཆུལ་བཤད་པ། དེ་ཡང་བདག་ཅག་གི་སྟོན་པས། ལྔ་བརྒྱ་ཐ་མར་གྱུར་པ་ན། ། ང་ཉིད་ཡི་གེའི་གཟུགས་སུ་སྣང་། ང་ཡིན་སྙམ་དུ་ཤེས་བྱའི་ལ། །
དེ་ཚེ་ང་ལ་གུས་པར་གྱིས། ། ཞེས་གསུངས་པ་ལྟར། ཡིག་གཟུགས་ལ་མཐོང་ཆེན་དང་དད་གུས་དགོས་ཚུལ་གསུངས་པ་འདིས་ང་ཚོས་ཡིག་གཟུགས་ལ་གཙིགས་སུ་འཛིན་པ་འདི་མ་ནོར་བའི་ལམ་ཡང་དག་ཡིན་ཚུལ་བསྟན། གྲོང་པའི་ཕལ་མི་དག་གིས་ཀྱང་བཀའ་ཐོག་ཏུ་སྐུ་མ་འཇོག་ཅེས་པོ་ཏིའི་ཐོག་ཏུ་སྐུ་བཞག་མི་རུང་བའི་སྐད་ཆ་བཤད་ཀྱི་ཡོད། དེ་བཞིན་དུ་ཤེར་ཕྱིན་གྱི་གཞུང་དག་ལས། གངྒཱའི་བྱེ་མའི་གྲངས་སྙེད་ཀྱི་སངས་རྒྱས་ཀྱི་སྐུ་མེད་པར་བྱེད་པ་བས་ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོ་ཨ་གཅིག་མེད་པར་བྱེད་པ་ཉེས་ དམིགས་ཆེ་ཚུལ་དང་། སངས་རྒྱས་གངྒཱའི་བྱེ་མ་གྲངས་སྙེད་ལ་མཆོད་པ་ཕུལ་བ་བས་ཤེར་ཕྱིན་གྱི་གཞུང་ལ་མཆོད་ན་ཕན་ཡོན་ཆེ་ཚུལ་ཕྱོགས་མང་པོ་ནས་གསུངས། ཤེར་ཕྱིན་ནི་རྒྱལ་བའི་ཡུམ་ཡིན་པ་དང་། ཡུམ་འདི་ལ་བརྟེན་ནས་དུས་གསུམ་སངས་རྒྱས་ཐམས་ཅད་བསྐྱེད་ཚུལ་དང་། དཔེར་ན་ཁྱིམ་ཞིག་གི་ཨ་མ་གཅིག་ལ་བུ་མང་པོ་ཡོད་པ་ན་བུ་དེ་དག་གིས་ཨ་མ་ལ་བྱམས་སྐྱོང་དང་ཨ་མའི་སྲོག་འཚོ་ཐབས་ལ་འབད་པ་118དང་།
ཨ་མའི་བཀའ་དྲིན་དྲན་ནས་དྲིན་ཪྵ4ན་འཇལ་བ་ལྟར། སངས་རྒྱས་བྱང་སེམས་ཚོགས་ཀྱིས་རྒྱལ་བའི་ཡུམ་ཤེས་རབ་ཀྱི་ཕ་རོལ་ཕྱིན་པའི་གཞུང་འཇིག་རྟེན་དུ་ཡུན་རིང་བཞུགས་ཐབས་དང་སྲུང་སྐྱོབ་བྱེད་དགོས་པའི་ཚུལ་མང་དུ་གསུངས་པས། ཤེར་ཕྱིན་གྱི་གཞུང་ནི་ནང་བསྟན་གྱི་སྙིང་པོ་དང་རྩ་བར་སྣང་བས་སངས་རྒྱས་བསྟན་པའི་སྲོག་ཅེཊྭཱཾས་ཀྱང་བྱ། དེ་བཞིན་སྔོན་དུས་བཀའ་གདམས་ པའི་ དགེ་ བའི་ བཤེས་གཉེན་ རྣམ་ པས་ སངས་ རྒྱས་ ཀྱི་ སྐུ་གཟུགས་དང་མཆོད་རྟེན་སོགས་ལ་སྐོར་བར་ཕེབས་སྐབས་ཡིག་འབྲུ་ན་གཅིག་མཐོང་རུང་ཡར་བླངས་ཏེ་དབུ་ཐོག་ཏུ་བཞ་ག་སྟེ། ཐར་བ་དང་ཐམས་ཅད་མཁྱེན་པའི་གོ་འཕང་ཐོབ་པར་བྱེད་པ་ལ་ལམ་་ཆ་ཚང་ལ་མ་ནོར་བ་ཞིག་དགོས། ལམ་ཆ་ཚང་ལ་མ་ནོར་བ་ཞིག་དགོས་ན་ཡིག་འབྲུ་ན་འདི་ཡང་མེད་དུ་མི་རུང་བ་ཞིག་ཡིན་གསུངས་ཏེ་མཐོ་སར་འཇོག་སྲོལ་ཡོད། མི་རིགས་ཀྱི་སྲོག་རྩ་ནི་སྐད་དང་ཡི་གེ་ཡིན་པ་ཡོངས་ལ་རླུང་ལྟར་གྲགས། དེ་ལས་སྐད་དེ་གང་ལྟར་བཤད་ཀྱང་རྒྱ་བོད་སོགས་མི་རིགས་གང་ཞིག་ཡིན་རུང་དཔེར་ན་ཡུལ་སྐད་མང་སྟབས་ཀྱིས་བོད་དང་བོད་ཀྱི་བར་ལ་བོད་སྐད་ཀྱིས་བརྡ་འཕྲད་དཀའ་བ་དང་། རྒྱ་དང་རྒྱའི་བར་ལ་ཡང་རྒྱ་སྐད་ཀྱིས་བརྡ་འཕྲད་དཀའ་བ་བཅས་ནི་མིག་མཐོང་ལག་ཟིན་རེད། དེ་ལྟར་ན་དེ་ཐམས་ཅད་ཀྱི་ཕན་ཚུན་བར་བརྡ་འཕྲད་ཐབས་ཀྱི་རྩ་བ་ཡི་གེ་ལ་བརྟེན་པ་ལས་ཐབས་གཞན་མེད།
ཡི་གེ་སྐད་ཀྱི་གདངས་སུ་འདོད་པ་དང་ཡི་གེ་གཟུགས་སུ་འདོད་པ་གང་ཞིག་ཡིན་རུང་ཡིག་གཟུགས་ལ་བརྟེན་ནས་དོན་གོ་ཐུབ་པས་ཡིག་གཟུགས་ནི་མི་རིགས་བརྟན་པོར་གནས་བྱེད་ཀྱི་སྲོག་རྩ་ངོ་མ་ཡིན། ཡིག་གཟུགས་ཀྱིས་མི་་རིགས་ཀྱི་ཚེ་སྲོག་བརྟན་པར་བྱེད་པ་ལ། ཡིག་གཟུགས་ཀྱི་སྐུ་ཚེ་བརྟན་དགོས། ཡིག་གཟུགས་གཏོར་བརླག་ཤོར་ན་མི་རིགས་དེ་ཡང་བརླག་ཚར་བ་རེད། ཡིག་གཟུགས་ལ་བརྟེན་ནས་བརྩེ་སེམས་དང་། ཐུན་མོང་དང་ཐུན་མིན་གྱི་བསམ་སྤྱོད་སོགས་བསྐྱེད་པར་བྱས་ཏེ་བླང་དོར་ཚུལ་བཞིན་བྱེད་པའི་རིག་གནས་ངོ་བོ་ཅན་གྱི་མི་རིགས་ཤིག་ཆགས་119ཐུབ། ཡིག་གཟུགས་ལ་ནུས་པ་ངེས་ཅན་ཞིག་ལྡན་པ་ནི་སྨྲོས་མ་དགོས་པ་འདི་ལྟར། ཡི་གེ་སྐད་གདངས་སུ་འདོད་པའི་དབང་དུ་གཏོང་ན་སྐད་གདངས་དེས་ཀྱང་ཡིག་གཟུགས་ལྟ་བུ་གོ་ཆོད་མི་ཐུབ། གང་ལགས་ཟེར་ན་ཡི་གེའི་སྒྲ་གདངས་ནི་གཅིག་གྱུར་མ་ཡིན་པས། བོད་ཀྱི་ཡུལ་གྲུ་སོ་སོའི་ཡི་གེའི་སྒྲ་གདངས་མི་འདྲ་བའི་རྩོད་པ་ནི་མདུན་ན་གནས་བཞིན་པ་འདི་ག་ལགས།
འོན་ཀྱང་ང་ཚོས་ངོམས་རིན་ཡོད་པ་ཞིག་ནི་ཡིག་གཟུགས་གཅིག་གྱུར་ཡིན་པ་འདི་རང་རེད། ་ དེར་བརྟེན་མཐར་ཐུག་སྟེ་བཤད་ན་ཡིག་གཟུགས་ཀྱིས་དོན་ངོ་མ་བཞིན་གོ་བར་བྱས་ཏེ་བླང་དོར་ཚུལ་བཞིན་བྱེད་པ་དང་། དཔལ་འབྱོར་རིག་གནས་སོགས་ཕྱོགས་ཡོངས་ལ་ཞབས་འདེགས་རླབས་ཆེན་ཞུ་བཞིན་ཡོད། མཁས་དབང་དགེ་འདུན་ཆོས་འཕེལ་གྱིས། དཔེར་ན་ཆོས་སྐད་དུ་བྲིས་པའི་གླེགས་བམ་ཞིག་མངའ་རིས་ནས་ཨ་མདོའི་བར་འཁྱེར་ཡང་། ཐམས་ཅད་ཀྱིས་ལྷོག་ཤིང་གོ་ཐུབ་བ་ཡིན། ། ཞེས་གསུངས་པ་འདི་ཡང་མཐར་ཐུག་སྟེ་བཤད་ན་ཡིག་གཟུགས་ཀྱི་དྲིན་རང་རེད། མ་ཟད་དཔེར་ན་དེང་གི་དུས་སུ་ཨ་མདོའི་མི་དང་དབུས་པའི་མི་གཉིས་ཀྱིས་ཕལ་པ་ཁ་སྐད་ཐོག་ནས་ཕན་ཚུན་བརྡ་འཕྲད་དཀའ་རུང་དབུས་པས་བྲིས་པའི་རྩོམ་རིག་དང་ལོ་རྒྱུས་སོགས་གང་ཞིག་ཡིན་རུང་། ཨ་མདོ་བས་ཀློག་ཅིང་གོ་ཐུབ་པ་དང་། དེ་བཞིན་ཨ་མདོ་བས་བྲིས་པ་དག་ཀྱང་དབུས་པས་ཀློག་ཤེས་པ་དང་གོ་ཐུབ་པ་འདི་ཡང་རྩ་བ་ཡིག་གཟུགས་ཀྱི་དྲིན་རང་རེད།
ལྔ་པ། བོད་ཀྱི་ཡིག་གཟུགས་ཀྱི་འབྱུང་ཁུངས་བཤད་པ། དེ་ཡང་མཁས་དབང་དགེ་འདུན་ཆོས་འཕེལ་གྱིས། སྔོན་གྱི་མི་རྣམས་ཐོག་མར་རི་མོ་བྲིས་པའི་ལས་བྱས་ཏེ་རིམ་གྱིས་ཡི་གེ་ཡང་བྱུང་བར་མངོན་ལ་120གསུངས་པ་བཞིན། ཡིག་གཟུགས་ཀྱི་མ་ཕྱི་རི་་མོ་ཡིན་པ་ཡོངས་གྲགས་ཀྱི་བཤད་ཚུལ་ལྟར་ལགས། ཁྱད་པར་རྒྱ་གར་གྱི་ཡིག་གཟུགས་འདི་ཡང་རི་མོ་ལས་འགྱུར་བའི་ཚུལ་ནི། མཁས་དབང་དགེ་ཆོས་ཀྱིས། རྒྱ་གར་གྱི་ཡུལ་གྲུ་ཕལ་ཆེ་ལ་ནང་གསེས་ཀྱི་ཁྱད་ཅུང་རེ་ཙམ་མ་གཏོགས་ཡིག་གཟུགས་འདི་རང་ཡིན་ལ། ཨོ་རྒྱན་ཀྱང་སྔོན་ཁ་རོཥཱ་ཡི་གེ་བྲི་བས་ལོ་པཎ་ཐང་ཡིག་མཇུག་ཏུ་ཨོ་རྒྱན་གྱི་ཡི་གེ་ཉ་ཡི་སྒལ་པ་འདྲ་བ་སོགས་བྲིས་པ་ལ། འདི་ལྟར་ཡོད་ཅེས་དཔེ་རིས་དང་བཅས་བྲིས་ཡོད།
གང་ལྟར་ང་ཚོའི་བོད་ཡིག་གི་མ།་ ཕྱི་རྒྱ་གར་གྱི་ཡི་གེ་དེ་ཡང་རི་མོ་ལས་བྱུང་བ་གསལ་བཤད་བྱེད་ཡོད། སྤྱིར་ང་ཚོ་བོད་ཀྱི་ཡི་གེའི་ཁུངས་བཅོལ་ས་ནི་སཾ་སྐྱི་ཏ་རེད། དེ་ནི་རྒྱ་གར་ཡི་གེ་སྟེ་བྲམ་ཟེའི་ཡི་གེར་འབོད་པ་འདི་ཉིད། རོ་མན་དང་། འཇར་མན། ཨུ་རུ་སུ་སོགས་ཐམས་ཅད་ཀྱི་ཡི་གེའི་ཕྱི་མོ་ཡིན་ཚུལ་མཁས་དབང་དགེ་འདུན་ཆོས་འཕེལ་གྱིས་གསུངས། གསུངས་འདི་ནི་དོན་ལ་གནས་པའི་གསུངས་ཤིག་ཡིན། དཔེར་ན་རྒྱ་ནག་གི་ཡི་གེ་འདི་སྦྱོང་བདེ་བའི་ཆེད་དུ་རོ་མན་གྱི་ཡི་གེ་ལས་ཕིན་དབྱིན(༧སྒོ)ཏེ་ད་ལྟ་སྤྱོད་བཞིན་པ་འདི་དག་བླངས་པ་རེད། བོད་ཀྱི་ཡིག་གཟུགས་སཾ་སྐྱི་ཏ་ལྷ་ཡི་ཡི་གེ་ལ་བརྟེན་ནས་བཟོས་པ་ཡིན་པ་ཡོངས་ལ་གྲགས།
གོང་ཞུས་ལྟར་རོ་མན་གྱི་ཡི་གེའི་འབྱུང་ཁུངས་ཀྱང་སཾ་སྐྱི་ཏ་ལྷ་ཡི་ཡི་གེ་ཡིན་པའི་རྟགས་ནི། དཔེར་ན་ཀ་ཁ་དང་འདྲ་བའི་སྤྲུ༦ ཅ་ཆ་དང་འདྲ་བའི་3་9ཙ་ཚ་དང་འདྲ་བའི་སྣུཁུ པ་ཕ་དང་འདྲ་བའི་6ཇི འདི་དག་ཡོད་པས་ཡིག་གཟུགས་གཉིས་ཀྱི་བར་གྱི་འབྲེལ་བ་ཡོད་ཚུལ་ཕྱོགས་ཙམ་གོ་ཐུབ་པ་འདུག དེ་ལྟར་ན་ལྷ་ཡི་ཡི་གེ་འདི་འཛམ་གླིང་གི་ཡིག་རིགས་ཕལ་ཆེའི་མ་ཕྱིར་གྱུར་པ་ཞིག་མཐོང་གི་འདུག བོད་ཀྱི་ཡིག་གཟུགས་དཔེ་གང་ལ་བླང་པ་སོགས་བཤད་ཚུལ་ཅུང་མང་རུང་། བདེན་ལུང་པ་གཉིས་དེ་ཕུ་ཐག་རིང་ཟེར་བ་ལྟར། འཛམ་གླིང་ན་ཉིན་རེ་ལས་ཉིན་རེ་ཇེ་གསལ་དུ་འགྲོ་བ་ནི། བོད་ཀྱི་ཡི་གེ་འདི་དཔེ་བླང་ས་ལཉྫ་མ་ཡིན་ཞིང་། གུཔྟ་ཡི་གེ་དེ་ཡིན་ཚུལ་ཤེས་པ་རེད། ལཉྫ་འདི་རྒྱ་གར་གནའ་རབས་ནས་ཉེ་རབས་བར་གྱི་121ཡིག་རིགས་སྤྱོད་སྒོ་ཅན་གྱི་གྲལ་དུ་ཡོད་པ་མ་མཐོང་། འདི་ལ་མཁས་དབང་དགེ་ཆོས་ཀྱིས། །
ལཉྫ་འདི་མཛེས་བྲིས་ཡིན་པ་ལས་བེད་སྤྱོད་བྱེད་པའི་ཡི་གེ་མིན་གསུངས། ཁྱད་པར་དུ་གུཔྟ་ཡི་གེ་དག་ནི་ང་ཚོ་བོད་མི་བོད་ཡིག་ལ་བྱང་ཆ་ཡོད་ཅིང་། ཤེས་རིག་གི་ཆུ་ཚད་ཅུང་མཐོན་པོ་ཡོད་པ་དག་གིས་མ་བསླབ་ཀྱང་ཕལ་ཆེ་འདོན་ཐུབ་པ་འདུག་ཅེས་གསུངས་ཚུལ་ཡོད་པ་འདི་དག་ལ་བལྟས་ནས་བོད་ཀྱི་ཡིག་གཟུགས་ཀྱི་མ་ཕྱི་ནི་གུཔྟ་ཡིན་པར་གྲུབ། ། དུས་ཀྱི་ཆ་ནས་ཀྱང་གུཔྟའི་རྒྱལ་བརྒྱུད་ཀྱི་སྐབས་སུ་སྔོན་དུས་ཐོན་མི་སཾ་བྷོ་ཊ་རྒྱ་གར་དུ་བྱོན་པ་ཡིན་པས། རྒྱུ་མཚན་དེ་དག་གིས་བོད་ཡིག་དཔེར་བླང་ས་དེ་གསལ་པོར་ཤེས་ཐུབ། དྲུག་པ། ཡི་གེ་བྱེད་ཐབས་སྣ་ཚོགས་བཤད་པ། དེ་ཡང་གོང་ཞུས་ལྟར། ཆ་རྐྱེན་ཕུན་སུམ་ཚོགས་པ་སྟེ། གློག་ཀླད་ཀྱིས་ཡིག་གཟུགས་བཟོས་པ་དང་།
ཐ་ན་གློག་ཀླད་ལག་པས་བརྒྱབ་མ་དགོས་པར་སྒྲ་དག་པོས་འདོན་པ་ཙམ་གྱིས་ཡིག་གཟུགས་བཟོ་ཐུབ་པ་འདི་ག་ལགས་ཀྱང་། དེ་ལ་རིན་ཐང་མེད་དེ། གློག་ཀླད་ཀྱིས་ཡིག་གཟུགས་མཛེས་མོ་ག་འདྲ་ཐོན་རུང་བྲིས་ཀྱི་རིག་གནས་ཤེས་པའི་གྲལ་དུ་མི་འཇོག དེ་བཞིན་གློག་ཀླད་ཀྱི་ཡིག་གཟུགས་ཀྱིས་སྐུ་དངོས་ཀྱིས་བྲིས་པའི་ཡིག་གཟུགས་ལ་འགྲན་དུ་མེད་དེ། ལག་བྲིས་དངོས་མ་ལ་གདེངས་འཇོག་མཐོ་ཞིང་། ཚད་མཐོན་པོའི་ལྟ་བ་འཛིན་གྱི་ཡོད། ཡི་གེ་སྦས་པ་བླངས་བའི་གཏེར་ཡིག་དང་། མཁའ་འགྲོའི་བརྡ་ཡིག་ལྷ་བབ་ཡི་གེ་སོགས་ཇི་ལྟར་བྱུང་ཚུལ་ནི་དད་ལྡན་ཐུན་མིན་གྱི་སྤྱོད་ཡུལ་ཞིག་རེད། དེ་མིན་སྔོན་བྱོན་མཁས་པ་ཚོས་མེའི་ཡི་གེ་དང་། ཆུའི་ཡི་གེ་རླུང་གི་ཡི་གེ་སོགས་་སྲོལ་གཏོད་ཡོད་འདུག་པས་དེ་དག་ཀྱང་སྦྱོང་གལ་ཆེ།
དཔེར་ན་གལ་ཏེ་གསང་བའི་ལས་དོན་དང་། ཡང་ན་སྣག་ཤོག་མི་འཛོམས་པའི་དུས་བྱུང་ན་དེ་དག་སྤྱོད་སྒོ་ཆེ་བ་ཡིན། གཞན་ཡང་བླ་ཆེན་དང་དཔོན་ཆེན་གྱི་དྲུང་ཡིག་བྱེད་122སྐབས་ཀྱི་ཡིག་གཟུགས་དང་། འབངས་མི་ལ་བཀའ་ཤོག་འབེབ་པའི་ཡིག་གཟུགས། གོང་རིམ་ལ་ཞུ་ཡིག་འབུལ་བའི་ཡིག་གཟུགས། གནས་ཚུལ་ཟིན་བྲིས་ཕབ་པའི་ཡིག་གཟུགས་སོགས་སྐབས་བབ་གང་འཚམ་རེ་འབྲི་ཤེས་པར་བྱེད་དགོས། སྨྲས་པ། བྲིས་ཀྱི་བསྟན་བཅོས་མཁའ་ལྟར་ཡངས་པ་ལ། ། ཞིབ་མོའི་དཔྱོད་པ་སྤྲིན་ལྟར་འཁྲིགས་དུས་འདིར། ། བྲིས་གཟུགས་བསྟན་པའི་ཞིང་ས་གཤིན་པོ་ལ། །
ཕན་རེའི་ཚིག་གི་དབྱར་རྔ་ལྡིར་བའི་ཚེ། ། མཐོང་ཆུང་ཁྱད་གསད་བྱེད་པའི་རྩ་ལྡུམ་འགའ། ། དབྱིངས་སུ་གཞིལ་ཏེ་གངས་ཅན་ཡིག་གཟུགས་ཀྱི། ། ལོ་ལེགས་འབྲས་བུ་གཡུར་དུ་ཟ་གྱུར་ཏེ། ། ལྷ་རྣམས་དགའ་བའི་ཆར་ཆེན་གནས་འདིར་ཕོབ། ། 123མཐར་ཕྱིན་ཚོགས་འདུའི་ཐོག་གི་གཏམ་བཤད། ད་ལོར་མཐར་ཕྱིན་པའི་འཛིན་གྲྭ་ཁག་གིས་རང་རང་སོ་སོའི་ཆེད་སྦྱོང་གཙོར་བྱས་པའི་སྦྱོང་བྱ་རྣམས་མཇུག་རྫོགས་པ་སྟེ། སི་བོད་སློབ་གྲྭའི་སློབ་ཁྲིད་འཆར་འགོད་དེ་ཕལ་ཆེར་འགྲུབ་པ་དང་། དེ་བཞིན་གཤིས་སྤྱོད་དང་བྱང་ཚད། སྤུས་ཀ་སོགས་ཕྱོགས་གང་ཐད་ནས་ཀྱང་ཡར་ཐོན་ཡོང་ཡོད།
སློབ་མ་འདི་དག་སི་བོད་སློབ་གྲྭར་ཐོག་མར་ཐོན་སྐབས་རྒྱ་ཡིག་དང་གྲངས་དངོས་རྫས་སོགས་ཏོག་ཙམ་ལས་ཆེན་པོ་མི་ཤེས་པ་དང་། བོད་ཡིག་ཀྱང་བརྡ་དག་ཙམ་ལས་སྦྱོང་མ་མྱོང་མཁན་ཤ་སྟག་ཡིན་ལ། ལྷག་པར་དུ་ཕྱོགས་འདུས་དགེ་འོས་འཛིན་གྲྭའི་སློབ་མ་རྣམས་དང་ཐོག་སློབ་གྲྭར་འདིར་སླེབས་སྐབས་རྒྱ་ཡིག་རྒྱ་སྐད་ཤེས་པ་ལས། བོད་རིགས་རང་གི་སྤྱིའི་སྐད་ཡིག་མི་ཤེས་མཁན་ཤ་སྟག་ཡིན། ད་ལྟ་བོད་སྐད་ཡིག་དཔྱིས་ཕྱིན་པ་མཁྱེན་ལ་སྲོལ་རྒྱུན་གོམས་གཤིས་ཀྱང་རྟོགས་པ་དང་། རྩོམ་ཡིག་འབྲི་བ་སོགས་ལའང་བྱང་ཆ་ཆེན་པོ་ཐོབ་ཡོད། དེ་མིན་མཐར་ཕྱིན་འཛིན་གྲྭ་འདི་དག་གིས་ད་ལྟ་བོད་ཀྱི་རིག་གཞུང་ཆེན་མོ་དག་ལ་བློ་ཡི་འཇུག་པ་ཡངས་པོར་ཆགས་པར་མ་ཟད་རྒྱ་ཡིག་ཀྱང་རྒྱུན་སྤྱོད་སྐོར་རྣམས་ཕལ་ཆེར་ཤེས་ཚར། སློབ་མ་འདི་དག་ཕ་མ་དང་ཁ་བྲལ་བའི་ཐོག་མ་སློབ་གྲྭ་འདིར་ཐོན་སྐབས་དྲིན་སྦྱིན་པའི་ཕ་མ་དང་། ཡིད་ཉེ་བའི་གཉེན་གྲོགས། སྐྱེད་བསྲིངས་པའི་ཕ་ཡུལ་བཅས་དྲན་ཐེངས་རེ་ལ་མཆི་མ་རེ་ཤོར་མཁན་ཕལ་ཆེ་ཡིན།
རྒྱུ་མཚན་གང་ཡིན་ཟེར་ན། དེ་ནི་ཁོར་ཡུག་དང་མི་སྣ། ཤེས་རིག་སོགས་གསར་བ་མང་བོ་དང་ཐུག་པས། ས་མཐའི་མཐོང་གོམས་མེད་པའི་ཚོར་བ་རྣོན་པོས་འཇིགས་124སྐྲག་ཚ་གསུམ་སྙིང་ལ་རེག་སྟབས་དྲན་གདུང་གི་མིག་ཆུ་ཤོར་བ་རེད། ཕ་ཡུལ་གཅིག་པའི་སློབ་མ་ལ་འབྲེལ་འདྲིས་བྱེད་པ་མ་གཏོགས་ཡུལ་ལུང་ཐ་དད་ཀྱི་སློབ་མ་ལ་རྒྱང་ཆད་བྱས་ཏེ་མ་འདྲེས་བར་དོགས་ཟོན་འདྲ་བྱེད་ཀྱིན་འདུག གཞན་ཡང་བོད་གོས་དང་རྒྱ་གོས། ནུབ་གོས་གང་ཞིག་ཡིན་ནའང་འདྲ་ཆགས་པོ་ཞིག་གོན་ཤེས་ཀྱི་མེད། རང་གི་གཏམ་ལ་ཞེ་ཚིག་མེད་པར་མ་ཟད་གཞན་གྱིས་རང་ལ་ཞེ་ཚིག་སྦྱར་ནའང་ངོ་ཚ་མཁན་ཞིག་ཡིན། སྤྱིར་སློབ་ཆུང་དགེ་རྒན་དང་སློབ་འབྲིང་དགེ་རྒན་རྣམ་པས་དཀའ་བ་ཁྱད་དུ་བསད། ངལ་བ་དང་དུ་བླངས།
ཤ་སྣག་རུས་ལ་ཕབ། ཉིན་མཚན་བར་མ་ཆད་པར་ཤ་ཐང་ཐང་གིས་སྤྱོད་ཡོན་གཉིས་སྤེལ་གྱི་སློབ་གསོ་བྱས་རུང་ད་དུང་ས་ཕྱོགས་རིང་ལུགས་དང་། གཤིས་གྱོང་རིང་ལུགས་ཀྱང་ཡོད། ད་ལྟའི་དུས་འདིར་སློབ་མའི་སྤུས་ཚད་དང་བྱང་ཚད་བཅས་ཚད་མཐོན་པོར་སླེབས་ཡོད་སྟབས། ཕྱོགས་དང་གཤིས་དེ་དག་མེད་པར་སྤྱི་ཡི་མི་ཞིག་ཏུ་གྱུར་བ་དང་། སྤྱི་ཡི་འགན་ཁུར་ཅན་དུ་གྱུར་ཡོད། གཏམ་བཤད་ལུགས། གོས་གོན་ལུགས། ཟ་མ་བཟའ་ལུགས་སོགས་གང་གི་ཐད་ནས་བཤད་རུང་། བྱང་ཚད་མཐོ་ལ་ཇི༥་རབས་སྤྱོད་བཟང་གི་མི་ཞིག་ཏུ་མངོན།
ཁྱད་པར་དུ་བསམ་བློའི་བྱང་ཚད་ཕུལ་དུ་ཕྱིན་པས་སྒེར་སེམས་ཅན་ཅུང་ཙམ་དང་སྤྱི་སེམས་ཅན་མང་ཙམ་ཡོད་མཁན་ཞིག་ཏུ་གྱུར། མ་གཞི་སློབ་མ་ནི་བཟོ་གྲྭ་ནས་ཐོན་པའི་ཐོན་རྫས་དང་འདྲ་བ་ཞིག་ཡིན། བཟོ་གྲྭ་ནས་ཐོན་པའི་ཐོན་རྫས་དེ་ལ་སྤུས་ཀ་ཚད་ལྡན་ཞིག་ཡོད་ན་དེ་ལ་རིན་གོང་གི་ཚད་ཆེན་པོ་བྱས་རུང་ཉོ་མཁན་ཡོད་ངེས། གལ་ཏེ་ཐོན་རྫས་ཀྱི་སྤུས་ཀ་ཆེས་ཞན་ན་བཙོང་ན་རིན་མི་ཁུག་སྦྱིན་ན་ངོ་མེད་ཟེར་བ་དེ་ཡོང་གི་ཡོད། དཔེ་དེའི་ཆ་ནས་ང་ཚོ་སློབ་གྲྭ་ནི་བཟོ་གྲྭ་དང་། སློབ་མ་ནི་ཐོན་རྫས་ཨ་ན་མ་ན་རེད། འོན་ཀྱང་སློབ་མ་བསྐྱར་གསོ་བྱེད་པ་ནི་སྤྱོད་ཡོན་གཉིས་ཀ་བསྐྱར་གསོ་བྱེད་པ་ཡིན། དེ་ནི་མགར་བས་མགར་རྒྱུ་མེད་ལ་བླུག་པས་བླུག་རྒྱུ་མེད། དེ་ནི་ཐོགས་རེག་མེད་པའི་ལས་དོན་ཞིག་ཡིན་པས་དེའི་ཆ་ནས་མི་འདྲ། ཁྱད་པར་དུ་སློབ་མ་ལ་ཤེས་125ཡོན་སློབ་རྒྱུ་ནི་སླ་ལ།
གཤིས་ངན་བཅོས་རྒྱུ་ནི་དཀའ། དེ་འཆོས་པ་ལ་ཞི་རྒྱས་དབང་དྲག་གི་མཛད་པ་བཞིས་ལོ་ཟླ་མང་པོ་ལ་སྐྱོང་དགོས་པ་ཞིག་ཡིན། ང་ཚོའི་སློབ་མ་འདི་དག་སྤུས་ཀ་ཅན་ཞིག་ཡིན་མིན་སྤྱི་ཚོགས་དང་ཕྲད་དུས་གོ་ཐུབ། སི་བོད་སློབ་གྲྭའི་དགེ་རྒན་འདི་འདྲ་མང་བོ་ཞིག་གིས་ལོ་ཟླ་དེ་འདྲ་མང་བོའི་ནང་དུ་རང་རྒྱུད་ན་ཡོད་པའི་མཐོང་ཐོས་མྱོང་གསུམ་གྱི་ཤེས་རིག་དེ་སྤྲད་ཟིན། དེ་ཉིད་སྤྱི་ཚོགས་འགལ་འདུའི་ཕུང་བོའི་ནང་བེད་སྤྱོད་དགོས། དེ་ལ་འགལ་རྐྱེན་གྱི་དུག་དང་། ཕན་རྐྱེན་གྱི་སྨན་སོགས་སྣ་ཚོགས་ཤིག་དང་འཕྲད་སྲིད་པས། འགལ་རྐྱེན་དང་འཕྲད་ན་ཕྱི་བཤོལ་མེད་པ། ཕན་རྐྱེན་དང་འཕྲད་ན་ང་རྒྱལ་མེད་པ་ཞིག་ཡིན་དགོས། ཁྱད་པར་དུ་བདག་ཅག་གི་སྟོན་པས།
འདུལ་བ་ཡུལ་དུས་དང་བསྟུན་དགོས་གསུངས་པ་ལྟར། སློབ་མ་རྣམས་ཀྱིས་ཀྱང་སྤྱི་ཚོགས་དང་དུས་རབས་ལ་བསྟུན་རྒྱུ་ནི་གལ་ཆེ། སྤྱིར་རང་ཚུགས་འཛིན་ལོས་དགོས། རང་ཚུགས་མེད་པའི་མི་ནི་ཁྱི་འཁྱར་དང་འདྲ་བས་གར་ཡང་མི་ཕྱིན། འོན་ཀྱང་རང་ཚུགས་འཛིན་པ་དེ་ཡང་ལེགས་ཉེས་ཞིབ་འཇུག་བྱས་མཐར་ཆོད་དོན་ཐོག་ཏུ་རང་ཚུགས་འཛིན་དགོས་པ་ལས། ཅི་ཡིན་འདི་ཡིན་མེད་ཅིང་རྒྱུ་མཚན་གང་ཡང་མེད་པར་འདི་ཡིན་ཟེར་ནས་སྲ་མཁྲེགས་ཀྱིས་ཨུ་ཚུགས་བྱས་ན། དེ་ལ་ཤེས་ཡོན་པའི་དྲི་ཙམ་ཡང་མི་བྲོ་བར་མ་ཟད་རྗེས་ལུས་ཀྱི་རྟགས་བསྟན་པ་ཡིན། ཁྱེད་རྣམ་པས་མ་ཐོན་མ་འཇོན་པ་བྱུང་བའི་ཚེ་སློབ་གྲྭ་ལ་སྡུག་ཡུས་མི་འབོར་ཞིང་། མ་ཐོན་མ་འཇོན་པ་དེ་བརྩོན་འགྲུས་ཀྱི་སྐུལ་མར་སྒྱུར་བ་དང་། མ་ཡུམ་སློབ་གྲྭ་ལའང་ཁྱིམ་ཚང་གང་གི་མི་དང་།
ར་བ་གང་གི་ནོར་ཟེར་བ་ལྟར། འདུ་ཤེས་ལེགས་པོ་ཞིག་བཟུང་སྟེ་འཛེམ་མེད་ཀྱིས་བསམ་འཆར་འདོན་དགོས། དགེ་རྒན་རྣམ་པས་རྒྱུན་དུ་སློབ་ཁྲིད་བྱེད་སྐབས་རྟེན་འབྲེལ་དེ་གཙོ་གནད་དུ་བརྩིས་ནས་བཤད་ཀྱི་ཡོད། དེ་བཞིན་ཁྱེད་རྣམ་པས་རྟེན་འབྲེལ་ལ་ཡིད་ཆེས་གནང་དང་། རྟེན་འབྲེལ་གྱི་འགྲོ་ལམ་དུ་རྒྱུ་བ་ལས། ཕ་འཐུག་པོ། 126མ་གཉན་པོ། རྒྱབ་རི་བྲག་རྩེ་མོ་མདུང་འདྲ་བ་སོགས་ཡོད་སྙམ་ནས་སོས་དལ་བག་ཕེབས་བྱེད་མི་རུང་མ་གཏོགས། འཐུག་པོ་སྲབ་པོ་དང་། གཉན་པོ་གཉོམ་པོ་གྱུར།
བྲག་ཐ་སྐྱ་དང་། མདུང་ཁབ་ཏུ་གྱུར་དུས། ཁྱེད་རང་མགོན་མེད་སྐྱབས་མེད་དུ་ལུས་ངེས། ཡང་སློབ་མ་ལ་ལས་ང་མ་གཏོགས་མི་མེད། འཕོངས་འགོ་མ་གཏོགས་ཤ་མེད་བསམ་ནས། རང་ཉིད་གཅིག་པུས་སྟོ། ང་གསུམ་ཁ་ལོ་སྒྱུར། སྲིད་གསུམ་ཟིལ་གྱིས་གནོན། རླབས་ཆེན་གྱི་བྱ་བ་ངས་སྒྲུབ་ཟེར་ནས། མཐོན་པོའི་རི་དང་དམའ་མོའི་རོང་གང་ལ་ཡང་མི་བལྟ།
རྟེན་འབྲེལ་གྱི་ལམ་དུ་མི་འགྲོ་བར། འཇིག་རྟེན་བྱེད་པོ་ཚངས་པ་བཞིན། རང་ཉིད་གཅིག་པུས་བྱ་བ་ཐམས་ཅད་སྒྲུབ་འདོད་ཤར་བ་ནི་ཕམ་ཁ་ཁུར་བ་ལས་གང་ཡང་མི་ཐོན། གོང་མ་བཀུར་ཞིང་། འོག་མ་སྐྱོང་བ། རང་འདྲ་དང་འགྲོགས་ཤེས་པའི་རྟེན་འབྲེལ་གལ་ཆེ། རྟེན་འབྲེལ་གྱི་རྣམ་གཞག་འདི་ཡག་པོར་ཤེས་ན། རང་ཉིད་རང་གི་མགོན་ཡིན་པའང་ཤེས་ལ། རང་ཉིད་གཅིག་པུས་དོན་ཀུན་སྒྲུབ་མི་ཐུབ་པའང་ཤེས་ཐུབ་པས་ལས་དོན་ཐམས་ཅད་ཀྱང་ཕུན་སུམ་ཚོགས་པ་ཞིག་འགྲུབ་ཐུབ། རྟེན་འབྲེལ་གྱི་མདུན་དུ་དཔའ་བོའི་དཔུང་དང་།
མཁས་པའི་ཁ། ནོར་གྱི་བསླུ་བྲིད་སོགས་གང་གིས་ཀྱང་བཙན་ཤེད་བསྐྱེད་ས་མེད། འདི་ན་ཚིག་ཐག་བཅད་ནས་བཤད་ན་རྟེན་འབྲེལ་གྱིས་འཇིག་རྟེན་ལེགས་པར་བྱེད་པ་ཡིན། བོད་ཡིག་སློབ་གྲྭ་བཙུགས་ནས་བཟུང་དེང་གི་བར་དུ་ཁྱད་ཆོས་དྲ་མ་འདི་དག་ཡོད་དེ། (གཅིག) མཐུན་སྒྲིལ་ཏེ་ས་ཁུལ་ཕྱོགས་རིས་དང་གྲུབ་མཐའི་ཆགས་སྡང་སོགས་ཀྱི་འགྲོ་ལམ་མེད། (གཉིས། ) གོམས་གཤིས་བཟང་བོ་སྟེ་མཐོན་པོའི་དབང་དང་། ནོར་གྱི་རྔམ་བརྗིད། མཛེས་མའི་གཟུགས་དང་། ཞིམ་པོའི་ཟས་སོགས་གང་ཞིག་ལྡན་ཡང་མགོ་འཕང་མཐོ་ས་མེད།
གང་ཡང་མེད་པའི་སྤྲང་བོ་ཞིག་ཡིན་རུང་དམའ་མི་དགོས། གང་ཡིན་ཟེར་ན་སྤྱོད་ཡོན་གཉིས་ལྡན་གྱི་སློབ་མ་ཡིན་ན་མཐོང་ཆེན་དང་གུས་བཀུར་ཡོད། བོད་ཀྱི་དཔེ་127ལ། བུ་རང་ལ་ཡོན་ཏན་ཡོད་ན་དགའ་ལྡན་ཁྲི་ལ་བདག་པོ་མེད་ཟེར་བའི་དཔེ་དེ་འདི་ན་ལག་བསྟར་བྱེད་ཀྱི་ཡོད། (གསུམ། ) ཤེས་རིག་སྟེ་སྲོལ་རྒྱུན་རིག་གནས་ཀྱི་གཞི་རྩ་བརྟན་ལ། དེང་རབས་རིག་གནས་ཀྱི་ལམ་སྣ་ཁྲིད་དེ། སློབ་གྲྭའི་གཟི་བརྗིད་འབར་བཞིན་ཡོད། རེ་བ་ཁ་ཤས་འདོན་ན། ལས་ཁུངས་གང་དུ་བྱ་བས་གང་ཞིག་སྒྲུབ་རུང་།
འབུར་དུ་ཐོན་པའི་བྱས་རྗེས་བཞག་པ། ཤེས་རིག་ལ་ངོམས་མེད་ཀྱིས་རང་སྦྱོང་བྱེད་པ། ཁ་བཤད་དོན་ལ་གནས་པའི་བདེན་དོན་གྱི་བྱ་བ་བསྒྲུབ་རྒྱུ། ཕྱོགས་གཤིས་རིང་ལུགས་དང་འཁྱོག་སྤྱོད་རིང་ལུགས་ལ་དུག་ལྟར་འཛེམ་པ། སྤྱི་དོན་སྒྲུབ་ཅི་ནུས་བྱེད་རྒྱུ། ཡ་རབས་ཀྱི་གཤིས་སྤྱོད་རྒྱུན་འཁྱོངས་བྱེད་པ། ཁྱད་པར་དུ། འཛམ་གླིང་དང་། མ་འོངས་པ། དེང་རབས་ཅན་བཅས་ལ་ཁ་ཕྱོགས་དགོས་པ་ལས།
བློ་ཁབ་མིག་ལྟར་དོག ། རང་མཐོང་ཁྲོན་པའི་སྦལ་བ་ལྟར་ཆེ་བ་བཅས་ནི་མི་རུང་། ་ ་ མཇུག་ཏུ། མཐར་ཕྱིན་སློབ་མ་རྣམས་ཀྱི་བསམ་དོན་ཡིད་བཞིན་འགྲུབ་ཅིང་། ཕྱག་ལས་ལ་བར་ཆད་མེད་པ། ཕྱིས་སྡོད་སློབ་མ་ཡོངས་རྫོགས་ན་ནད་ཚ་གསུམ་མེད་པ། སློབ་སྦྱོང་ལ་སྔར་ལས་ཀྱང་བརྩོན་པར་བྱེད་པའི་སྨོན་འདུན་སྡོན། ། 128མཁས་པའི་རྣམ་གཞག་བཤད་པ། དེ་ཡང་ཚད་མ་རྣམ་འགྲེལ་ལས། ལུས་ཀྱི་ཕུལ་བྱུང་འགྲིབ་མེད་པ། །
བློ་ཡི་བྱེད་པའི་ཁྱད་པར་གྱིས། ། ཤེས་རབ་ལ་སོགས་ཕུལ་བྱུང་དང་། ། འགྲིབ་པ་དག་ཏུ་གྱུར་པ་ཡིན། ། ཞེས་གསུངས་པ་ལྟར་ཤེས་རབ་བཟང་ངན་ནི་བློ་ལ་རག་ལས་པ་ཡིན་གྱི་གཟུགས་བཟང་ངན་དང་། ན་་ཚོད་ཆེ་ཆུང་། ལུས་སྟོབས་རྒྱས་མིན་ལ་མི་ལྟོས་པའི་ཚུལ་ཤེས་དགོས། དེ་ལྟ་སྡིཐུའི་ཤེས་རབ་ཅན་གྱི་མཁས་པ་དེ་ཡང་ཇི་ལྟ་བུ་ཞིག་དགོས་ཟེར་ན། དེ་ཡང་བ།་ སྐྱའི་ལེགས་བཤད་ལས། ཡོན་ཏན་སྐྱོན་གཉིས་སུས་ཀྱང་གསལ། །
འདྲེས་པ་འབྱེད་ཤེས་མཁས་པ་ཡིན། ། ཆུ་ལས་འོ་མ་ངང་བས་ཕྱེད། ། བ་ལས་འོ་མ་ཀུན་གྱིས་ལོངས། ། ཞེས་གསུངས་པ་ལྟར་ཡོན་ཏན་དང་སྐྱོན། བཟང་ཕྱོགས་དང་ངན་ཕྱོགས་སོགས་འགལ་བའི་ཕུང་བོ་འདྲེས་མ་རྙོག་འཛིང་ཅན་གྱི་དཀའ་གནད་དེ་ཚུལ་བཞིན་དབྱེ་འབྱེད་ཤེས་པ་ནི་མཁས་པ་ཡིན་གསུངས། དེ་བཞིན་ཤེས་རབ་ཀྱི་གོ་དོན་འཆད་སྐབས། གཞུང་ཆེན་པོ་དག་ལས། ཤེས་རབ་ནི་བརྟགས་པའི་ཆོས་རབ་ཏུ་རྣམ་པར་འབྱེད་པ་སྟེ་སོམ་ཉི་ཟློག་པའི་ལས་ཅན་ནོ་ཞེས་གསུངས། དེ་ལྟར་ན་གཞུང་ཆེན་པོ་དེ་དག་ཏུ་དགོངས་པ་གཅིག་དང་དབྱངས་གཅིག་གིས་མཁས་པ་ཞེས་པ་དེ་ཇི་འདྲ་ཞིག་དགོས་པའི་ཐད་ལ་གསལ་ཐག་ཆོད་ཀྱི་གནད་ལ་འཁེལ་བའི་མཛུབ་མོ་བཙུགས་འདུག་ 129དང་པོ། གནད་བསྡུས་ཏེ་བཤད་པ།་
ཆོས་རྣམས་ལ་དབྱེ་འབྱེད་ཀྱི་ནུས་པ་རྒྱུན་ལྡན་དེ་མཁས་པ་ཡིན་ཟེར་ཆོག་སྟེ། ཤེས་རབ་ཡིན་པའི་ཕྱིར། འོན་ཀྱང་ཆོས་ཀུན་ལ་མཁས་དགོས་པའི་ཁྱབ་པ་མེད་དེ། བྱེ་བྲག་གི་ཆོས་གཅིག་ལ་མཁས་རུང་མཁས་པ་ཡིན། དེ་ཡང་ས་སྐྱའི་ལེགས་བཤད་ལས། མཁས་གང་ཤེས་བྱའི་དོན་ཁོ་ན། ། ཇི་བཞིན་རྟོགས་པ་ཡིན་པར་འདོད། ། བྱེ་བྲག་སྦྱངས་པའི་དོན་ཤེས་ན། ། དེ་ཡང་དེ་ལ་མཁས་པ་ཡིན། ། ཞེས་གསུངས་པས་ཤེས་བྱ་ཐམས་ཅད་ཤེས་ན་མཁས་པ་ཡིན་པ་བཤད་ཅི་དགོས། །
ཤེས་བྱ་ཕྱོགས་གཅིག་ཤེས་ན་ཡང་མཁས་པ་ཡིན་ཞེས་པའི་དོན་ཡིན་ནོ། ། ཡང་དེང་སང་མཁས་བླུན་མང་པོ་ཞིག་གིས་མཁས་པའི་ཚད་གཞི་མི་འདྲ་བ་དུ་མ་ཞིག་སྤང་ལ་མེ་ཏོག་བཀྲ་བ་བཞིན་གང་ཤར་ཤར་གྱིས་གླེང་བརྗོད་བྱེད་པའི་དུས་འདིར་སོ་སོ་ལ་རྒྱུ་མཚན་ཅི་རིགས་ཤིག་ཡོད་རུང་། གཞུང་བཀའ་པོད་ལྔ་ཤེས་མཁན་ཞིག་ཁོ་ན་ལ་མཁས་པར་འདོད་པའི་ཚུལ་གཅིག་སྣང་། དེ་ནི་སྟོན་པའི་བསྟན་པ་ལ་དད་གུས་ཆེ་ཞིང་། ཡ་རབས་རྐང་བཟང་བཙུན་ཚུགས་ཅན་གྱི་ལ་རྒྱ་ཡིན་ཡང་། ཕྱོགས་ལྷུང་ལས་བརྒལ་མི་ཐུབ་པའི་གང་ཟག་གི་རིགས་སུ་སྣང་། གང་ཟག་དེ་རིགས་ཀྱིས་ཐུན་མོང་རིག་གནས་ལ་མཐོང་ཆུང་བྱེད་པ་དང་། ཐུན་མོང་རིག་གནས་ཤེས་པའི་གང་ཟག་རྣམས་མཁས་གྲལ་དུ་མི་འཇོག་ཅིང་བརྙས་བཅོས་བྱེད་ཀྱི་ཡོད། དེ་དག་གིས་ས་སྐྱའི་ལེགས་བཤད་ལས་ཤེས་བྱ་ཀུན་གྱི་གནས་ལུགས་ཤེས་པ་ལ་མཁས་པར་འདོད་པའི་ཚུལ་གཅིག་དང་། བྱེ་བྲག་སྦྱངས་པའི་དོན་ཤེས་པ་ལ་མཁས་པར་འདོད་ཚུལ་གཉིས་ཀ་རིང་དུ་དོར་བའི་ལུགས་སུ་སྣང་སྟེ།
ལེགས་བཤད་ལས་130ཤེས་བྱའི་གནས་ལུགས་ཤེས་པ་ལ་མཁས་པ་འདོད་པ་གང་ཞིག ཁྱེད་ཀྱིས་གཞུང་ལྔ་ཤེས་ན་མཁས་པ་འདོད་པ་ལས། གཞན་མི་འདོད་པའི་ཕྱིར། དེ་བཞིན་ལེགས་བཤད་ལས། བྱེ་བྲག་སྦྱངས་པའི་དོན་ཤེས་པ་ལ་མཁས་པར་འདོད་པ་གང་ཞིག ཁྱེད་ཀྱིས་གཞུང་བཀའ་པོད་ལྔ་ཤེས་མཁན་ཁོ་ན་ལ་མཁས་པ་འདོད་པ་གང་ཞིག བྱེ་བྲག་གཞན་ཤེས་རུང་མཁས་པར་མི་འདོད་པའི་ཕྱིར། ཡང་འགས་ནི་གཞུང་བཀའ་པོད་ལྔ་བོ་ལ་རིས་མལ་རིས་རྒྱུག་གི་འགྲེལ་བཤད་བྱེད་ཤེས་པ་ལ་མཁས་པར་འདོད། མ་གཞི་རིས་མལ་རིས་རྒྱུག་གི་དོན་དེ་གཞུང་འཆད་པོའི་སློབ་དཔོན་གྱི་ངག་ཁྲིད་ལྟར་ཤེས་པ་ཙམ་ལ་ངོས་འཛིན་ན་དེ་ནི་ལས་སླ་བ་མ་ཟད། ནེ་ཙོས་ཁ་ཏོན་བཏོན་པ་བཞིན་གཞན་ཟེར་རྗེས་ཟློས་ཀྱི་རྣམ་ཐར་འཆང་བའི་ལུགས་སུ་སྣང་།
དེ་ཡང་འཇུ་མི་ཕམ་པས་ངེས་ཤེས་སྒྲོན་མེར། གཞན་ཟེར་རྗེས་སུ་ཟློས་ལ་མཁས་པས་ཅི། རང་གི་རྣམ་པར་དཔྱོད་པ་བག་ཕོབ་ལ། ། དྲིས་པའི་ལན་འདི་ཉེ་བར་ལྡོན་མཛོད་དང་། ། ནང་གི་རྣམ་དཕྱོད་མཐོང་བ་བཞིན་དུ་གསལ། ། ཞེས་རྣམ་དཔྱོད་ཀྱི་བློ་ཡི་འཇུག་པ་ཞིབ་ཅིང་ཕྲ་ལ། གང་དང་གང་དྲིས་པ་ལ་སྤུ་རིས་འབྱེད་པའི་ནུས་པ་ཞིག་དགོས་ཚུལ་གསུངས། ཡང་རིས་མལ་རིས་རྒྱུག་གི་གོ་དོན་ནི་རྩ་བའི་གཞུང་རྩོམ་པ་པོའི་དགོངས་དོན་ཇི་བཞིན་ཤེས་པ་ཞིག་ལ་འདོད་ན། དེ་ནི་ཤིན་ཏུ་དཀའ་བའི་རིགས་སུ་སྣང་སྟེ། རྩ་བའི་གཞུང་རྩོམ་པོའི་དགོངས་དོན་ཇི་བཞིན་རྟོགས་དགོས་ན་སྟོན་པ་ཤཱཀྱ་ཐུབ་པའི་དགོངས་དོན་ཇི་བཞིན་རྟོགས་པར་ཁས་ལེན་དགོས།
དེ་ཁས་ལེན་ན་གྲུབ་མཐའ་མི་འདྲ་བ་དུ་མ་ཞིག་འགྱུར་དོན་གང་ན་ཡོད། ལོ་སྟོང་ཕྲག་དུ་མར་ཞིབ་འཇུག་བྱས་རུང་། དགོངས་དོན་ཕྱིན་ཅི་མ་ལོག་པ་ཞིག་ཤེས་དཀའ་སྟེ། སྔོན་བྱོན་མཁས་པ་ཚོས་ཀྱང་དེ་ཡི་དགོངས་དོན་ཇི་བཞིན་གཏན་ལ་ཕབ་མ་ཐུབ་ནས་རྒྱ་གར་དུ་ནང་པ་ལ་གྲུབ་མཐའ་ཆེན་པོ་བཞི་དང་བོད་དུ་ཡང་སྒྲུབ་བརྒྱུད་ཤིང་རྟ་ཆེན་པོ་བརྒྱད་སོགས་སོ་སོར་གྱེས་སོ། ། དེ་ཡང་འཕགས་པའི་དགོངས་པ་ནི་ལྗོརིདི་ཡིན། ཞེས་ལྟ་བས་གཏན་ལ་131འབེབས་ཚུལ། སྒོམ་པས་ཉམས་སུ་ལེན་ལུགས། མཐར་ཐུག་གྲུབ་པའི་འབྲས་བུ་བཅས་རང་དབང་རང་ཚུགས་ཀྱི་གྲུབ་མཐའ་མི་འདྲ་བ་རེ་བྱས་ཏེ་སོ་སོར་གྱུར། དེར་བརྟེན། འདི་ལྟར་འདོད་ཚུལ་འདི་ཡང་ཆེས་དཀའ་བའི་རིགས་སུ་སྣང་།
གང་ལྟར་གཞུང་བཀའ་པོད་ལྔ་མ་ཤེས་རུང་མཁས་པའི་གྲལ་དུ་འདུག་འོས་རིགས་ནི་གང་མང་ཡོད། དེང་དུས་ཡོངས་གྲགས་ཀྱི་མཁས་པའི་ཐོབ་ཐང་སྤྲད་ལུགས་ལ་བལྟས་ན། འགྲོ་བ་མི་ཡི་རིགས་ལ་ཕན་འདོགས་པའི་ལས་རིགས་གང་ལ་འབུར་དུ་ཐོན་པའི་མཁས་པ་ཞིག་ཡིན་ཚེ་ཐོབ་དེ་ལེན་ཆོག་ཆོག་ཏུ་ཡོད་པས། མཁས་པའི་ཐོབ་དང་བསྟུན་པའི་འགན་དབང་སྤྲད་ཅིང་། མཐོང་ཆེན་དང་གུས་བཀུར་ཞུ་རུང་བ་ཡིན། འོན་ཏེ་དམ་ཆོས་ཤེས་པ་ཁོ་ན་ལ་མཁས་པར་འཛིན་ཞིང་འཇིག་རྟེན་ཤེས་པ་ལ་མ་རབས་དང་ཐ་ཆད་ལ་རྩིས་པ་ནི་རྒྱ་གར་བས་རིགས་བཞི་ལས་གདོལ་བའི་རིགས་ཐ་ཆད་དང་མ་རབས་སུ་བརྩིས་ཏེ་གཉའ་གནོན་དང་བཀའ་བཀྱོན་བྱེད་ཅིང་གཡོག་ལ་བཀོལ་བ་དང་ཁྱད་པར་མ་མཐོང་། དཔེ་ཆ་ནི་དངོས་གནས་དཔེ་ཞིག་རེད། དཔེ་དེས་གང་ལ་ཡང་རིགས་འགྲེ་ཤེས་པར་བྱས་ཏེ། ཤེས་བྱ་ལ་འཇུག་དགོས། དཔེ་ཆ་དེ་ཉིད་ཀྱིས་གང་ལ་ཡང་མཛུབ་སྟོན་བྱེད་ཐུབ་པའི་བསམ་བློ་ནི་གཏོང་མི་རུང་།
འོན་ཀྱང་ཤེས་བྱ་ལ་ཤེས་བྱེད་འཇུག་པ་འཚམ་མིན་གྱི་ཁྱད་པར་ནི་གནམ་ས་ལྟར་མཆིས། དཔེར་ན་གང་ཟག་ཁ་ཅིག་ནི་དཔེ་ཆའི་ཁྲོད་དུ་མི་ཚེ་གཏོང་རུང་ཡར་བསྐྱེད་ཐོན་དུ་མེད་པར་ཤིང་སྐམ་ཆུ་ལ་སྦང་བ་བཞིན་ནོ། ། ཡང་བརྡ་ཙམ་བསྟན་པས་ཚེགས་མེད་ཀྱིས་ཤེས་རིག་མཁྱེན་པའི་གང་ཟག་ཀྱང་འདུག ། སྦྱངས་པ་སྔོན་སོང་ངམ་འཕྲལ་སྦྱོང་གི་འབྲས་བུ་གང་ཞིག་ཡིན་རུང་རྣམ་དཔྱོད་ཀྱི་རིག་པ་དང་ལྡན་ན་མཁས་པ་ཡིན་ནོ། ། དཔེ་མཚོན་ཞིག་བཀོད་ན། ཉན་ཤུལ་མཁྱེན་རབ་འོད་གསལ་ནི་རྣམ་དཔྱོད་ཀྱི་རིག་པ་ཟབ་གསལ་མྱུར་གསུམ་འཛོམས་པའི་མཁས་དབང་ཞིག་ཡིན། དེ་ཡང་ལེགས་བཤད་ལས། མཁས་པ་ཡོན་ཏན་ཀུན་བསླབ་པ། ། མཐར་ཕྱིན་གཅིག་གིས་འཇིག་རྟེན་གསལ། ། ཞེས་པ་དང་132མཚུངས་ཀྱི་ཡོད།
ཁོང་གིས་ཤེས་རིག་གི་བགྲོ་གླེང་བྱེད་སྐབས་དཔེ་ཆའི་ཁྲོད་དུ་མི་ཚེ་གཏོང་བའི་མཁས་པ་གྲགས་ཅན་དེ་ཆོ་ལས་ཀྱང་ཚད་རྒལ་གྱི་བློ་སྟོབས་ཡོད་པ་ཡིན། དེ་ལས་ལྡོག་པར། དགོས་དུས་བུ་མེད། སྦོས་དུས་ཕྱེན་མེད་ཟེར་བ་ལྟར་གནས་ཚུལ་གསར་བ་ཞིག་དང་གདོང་ཐུག་དུས། མི་སྨྲ་བའི་བརྟུལ་ཞུགས་འཛིན་དགོས་བྱུང་ན། མཁས་པ་དེ་རིགས་ནི་སེམས་ཕམ་དགོས་པ་ཞིག་རེད། གཉིས་པ། མཁས་པའི་ཚུལ་བཤད་པ། —འཆད་རྩོད་རྩོམ་གསུམ་ནི་མཁས་པའི་ཚུལ་ཡིན། དེང་དུས་བོད་འདིར་བཤད་ན་འཆད་རྩོད་ཀྱི་བྱ་བ་སྤེལ་མཁན་གྲངས་ཧ་ཅང་མང་རུང་།
ཚན་རིག་གི་རིག་གཞུང་དང་དཔལ་འབྱོར་རིག་པ་སོགས་ལ་འཆད་རྩོད་བྱེད་མཁན་ཉུང་། དེ་ལས་ཀྱང་རྩོམ་པ་པོ་ནི་ཉིན་མོའི་སྐར་མ་ལྟར་ཆེས་དཀོན་པོ་ཞིག་རེད། མཁས་གྲགས་ཅན་གྱི་སྐྱེས་ཆེན་འགའ་ཞིག་གིས་ཡིག་སྐུར་ཙམ་བྲིས་པ་ལ་ཡང་བློ་རིག་གི་བུ་ག་ལ་མུན་པས་འཚངས་པ་ལྟར་དོག་པོར་ཆགས་ཡོད། ཡོངས་གྲགས་སུ་མཁས་པའི་ཚུལ་དང་ལྡན་པ་ཞེས་པ་དེ་འཆད་རྩོད་རྩོམ་གསུམ་ཤེས་པ་ཞིག་ལ་ཟེར། གལ་ཏེ་འཆད་རྩོད་ཁོ་ན་ལས་རྩོམ་པ་མ་ཤེས་ན་དབང་པོ་སྐྱོན་ཅན་བཞིན་མཁས་པའི་ཚུལ་མ་ཚང་བ་ཤེས་དགོས། དེང་དུས་རང་མིང་ཙམ་ཡང་འབྲི་མི་ཤེས་པའི་གང་ཟག་འགའ་མཁས་པའི་གྲལ་དུ་འཇོག་ཚེ་གཞན་རིགས་ཀྱི་མཁས་པ་དག་ནི་ཁ་དགོད་ཁོག་ནས་འཆོར་བཞིན་ཡོད། འདི་རིགས་ནི་ཤིན་ཏུ་གཟབ་གལ་ཆེ་སྙམ། རྒྱལ་ཁམས་སྤྱི་འགྲོས་ལྟར་བཤད་ན་མཁས་པའི་གྲལ་དུ་འཇོག་མི་འཇོག མཁས་རིམ་གྱི་གོ་མིང་ཚང་མ་དཔྱད་རྩོམ་གྱི་རིན་ཐང་གིས་དབྱེ་འབྱེད་བྱེད་ཀྱིན་ཡོད། པེ་ཅིན་དུ་རབ་འབྱམས་ཡོན་སྦྱོང་ཕེབས་པའི་ཕྱི་133གླིང་བ་ཞིག་གིས་ས་ལུ་ལྗང་པའི་མདོ་ལ་དཔྱད་རྩོམ་ལྡེབ་བཞི་བཅུ་ཙམ་ཡོད་པ་ཞིག་བྲིས་པ་ལ་མཁས་དབང་ཆེན་པོ་དག་གིས་དཔྱད་གླེང་བྱས་མཐར་རབ་འབྱམས་པའི་དཔྱད་རྩོམ་དུ་བརྩིས་ཏེ་གོ་མིང་ཡང་སྤྲད་འདུག
ཚང་མས་མཁྱེན་གསལ་ལྟར་མཐར་ཕྱིན་དཔྱད་རྩོམ་ཞེས་སློབ་གྲྭ་ཆེ་འབྲིང་ཁག་ལས་མཐར་ཕྱིན་སྐབས་ལག་ཁྱེར་ལོན་མིན་གཙོ་བོ་དཔྱད་རྩོམ་གྱི་རིན་ཐང་ལ་ལྟ་བ་དང་། དཔྱད་རྩོམ་གདེང་འཇོག་གནང་ལུགས་ལ་ཐུག་ཡོད། གཞན་ཡང་འབྲིང་རིམ་དགེ་རྒན་དང་མཐོ་རིམ་དགེ་རྒན། སློབ་དཔོན་ཆེན་པོ་རྒན་གཞོན་གྱི་གོ་རིམ། རབ་འབྱམས་པའི་ཐོབ་ཀུན་ཀྱང་དཔྱད་རྩོམ་གྱི་རིན་ཐང་གིས་གཙོ་བོ་ཚད་འཛིན་བྱེད་ཀྱི་ཡོད། པོ་ཏི་བྲག་རི་འདྲ་མང་བོ་སྦྱོང་རུང་པོ་ཏི་དཔེ་ཁྲིའི་ཐོག་ཏུ་བཞག་རྗེས་བློ་རིག་ལ་གཉིད་འཐིབས་པ་བཞིན་དྲན་རྒྱུ་གང་ཡང་མེད་པའི་མཁས་པ་དེ་ཡང་སེམས་ཕམ་དགོས་པ་ཞིག་རེད། མ་གཞི་མཁས་པའི་ཚུལ་གསུམ་ལས་རྩོམ་པ་དེ་དཀའ་ཚེགས་ཆེ་བའི་ངལ་རྩོལ་ཞིག་ཡིན། ཁྱད་པར་དུ་བསྟན་བཅོས་རྩོམ་པ་པོ་དེ་རབ་ཆོས་ཉིད་ཀྱི་བདེན་པ་མཐོང་བ། འབྲིང་ཡི་དམ་ལྷག་པའི་ལྷ་ཡིས་ཞལ་གཟིགས་པ། མཐའ་མ་ཡང་རིག་པའི་གནས་ལྔ་ལ་མཁས་པ་ཞིག་ཡིན་དགོས་གསུངས་པས་ཀྱང་ཞིབ་ཆ་ཆེ།
རྒྱ་གར་དུ་བསྟན་བཅོས་གསར་བ་རེ་བརྩམས་ཚར་བ་དང་མཁས་པའི་མདུན་སར་བཤམས་དགོས། གལ་ཏེ་བསྟན་བཅོས་ཡང་དག་ཏུ་འདུག་ན་བསྔགས་བརྗོད་ཀྱི་མེ་ཏོག་འཐོར་ཞིང་མཁས་པའི་གཙུག་ཏུ་བཀུར། བསྟན་བཅོས་ལོག་པར་འདུག་ན་དཔེ་ཆ་དེ་མེར་བསྲེགས་པ་དང་། ཚོགས་པའི་དབུས་ནས་རྩོམ་པ་པོ་གནས་དབྱུང་གཏོང་བ་དང་། དྲིལ་བསྒྲགས་ཚབས་ཆེན་བྱེད་པ་སོགས་ཞིབ་ཆ་ཧ་ཅང་ཆེ། ཇི་སྐད་དུ། གང་ཕྱིར་མཁས་པའི་ལས་གསུམ་ལས། འཆད་རྩོད་ངག་ལ་མ་ངེས་པ། ། སྲིད་ཕྱིར་མ་འཁྲུལ་རྩོམ་པ་སྟེ། ། ཞེས་གསུངས་པ་ཡང་གནད་དེ་དག་ལ་དགོངས་པ་རེད།
ཡང་དེང་སང་མཁས་པའི་མིང་གྲགས་ལ་རེ་ནས་ཨུ་ཚུགས་ཅན་དེ་རིགས་ཀྱིས་བྲིས་པའི་རྩོམ་དེབ་ནང་ན་ས་བཤད་རྡོ་བཤད་ཀྱིས་ས་134རྡོ་འདྲེས་པའི་ནས་བཞིན་སྤྱོད་སྒོ་མེད་པ་དུ་་མ་ཞིག་སྣང་། ཡང་གང་ཟག་འགའ་ཞིག་གིས་སྔོན་གྱི་མཁས་པའི་གསུང་དེ་དག་དཔེ་བཤུ་བྱས་ཏེ་གཞན་ནོར་རང་གིས་ལེན་གྱིན་ཡོད། དེ་དག་ཀློག་བདེ་བ་དང་དཔེ་རྒྱུན་ཡུན་རིང་གནས་པར་བྱེད་པའི་དགོས་པ་ཡོད་ན་མ་གཏོགས་དགེ་མཚན་གཞན་ཡོད་པར་མ་སྣང་། དེར་བརྟེན་རྩོམ་པ་པོ་ལ་ཚང་དགོས་པའི་ཆ་རྐྱེན་མང་སྟབས། ཆ་རྐྱེན་ཚང་ནི་དཀོན་པོ་རེད། རྩོམ་པ་ཐམས་ཅད་རྩོམ་པ་རི། ན་ཟེར་བའི་གཏམ་དེ་བདེན་པར་འདུག་གོ། སྡེབ་སྒྲིབ་བྱས་ཏེ་སྔོན་བྱོན་མཁས་པའི་རྩོམ་དང་དེང་རབས་ཀྱི་འཕྲུལ་ལས་ཐོན་པའི་གསར་དར་རིག་པ་གཉིས་མཐུན་སྦྱོར་བྱེད་ཤེས་ན་ཆེས་མཛེས་པར་སྣང་། མ་ཟད་སྔོན་བྱོན་མཁས་པའི་གསུང་གིས་མ་འོངས་གནས་ཚུལ་ར་སྤྲོད་བྱེད་ཤེས་ན་དེ་ལས་ཀྱང་མཛེས་པར་སྣང་། རྒྱུ་མཚན་འདི་ལ་བརྟེན་ནས་མའོ་ཙེ་ཏུང་གིས་གང་ཟག་འགས་་དཔེ་དེབ་རེ་བཟོས་པ་ལ་ཧ་ལས་ལས་བྱེད་མཁན་དེ་ནི་བླུན་པོ་ཡིན་པའི་རྟགས་རེད་ཅེས་བཤད།
དེར་བརྟེན་དཔེ་དེབ་བཟོས་པ་ལ་ཧ་ལས་རྒྱུ་ཅི་ཡོད། སངས་རྒྱས་ཀྱིས་གང་ཟག་ལ་མི་རྟོན་ཆོས་ལ་རྟོན། ཚིག་ལ་མི་རྟོན་དོན་ལ་རྟོན་དགོས་གསུངས་པ་ལྟར་བརྗོད་དོན་གནད་དུ་འཛིན་ཏེ་རིན་ཐང་ཡོད་མེད་ལ་བ་རྟག་དགོས། དོན་སྙིང་མེད་པའི་རྩོམ་དེབ་དེ་དག་ནི་བླ་སྲོག་མེད་པའི་མཛེས་མ་བཞིན་དུ་དགོས་ནུས་མེད་དོ། ། 135ཧོར་རོང་པ་ཚའི་གླིང་གི་མཛད་རྗེས་སྐོར་གླེང་བ། རང་སྡེའི་རིགས་ལ་བུ་ལྟར་བརྩེ་བས་དགོངས། ། རྒོལ་བ་འཇོམས་ལ་རྡོ་རྗེའི་ཐོག་ལྟར་ངར། ། སྲིད་པ་གསུམ་ན་ཟླ་མེད་དཔའ་བོ་མཆོག ། གླིང་རྗེ་མི་ཡི་ནོར་བུས་ཤིས་པར་སྩོལ། ། འདི་ན་མི་ཡི་ནོར་བུ་གླིང་རྗེ་གེ་སར་སྐོར། །
ཤེས་རིག་བགྲོ་གླེང་མཁས་བརྒྱས་བྱེད་དུས་འདིར། ། རང་སྐལ་ཆད་ལ་དོགས་པའི་སྐུལ་འདེད་ཀྱིས། ། ཞིབ་མོ་བློ་ཡིས་འཇུག་པའི་ཁུར་འདི་བླངས། ། དང་པོ། གེ་སར་གྱི་སྒྲུང་ནི་བོད་ཤེས་རིག་གི་མ་ལག་གཙོ་བོ་ཞིག་ཡིན། དེ་ཡང་སྤྱིར་གླིང་གི་དཔལ་རྟུལ་བརྒྱད་ཅུ། ཕུ་ནུ་སུམ་ཅུ་སོགས་ཀྱི་མཛད་རྗེས་དེ་དག་དམངས་ཁྲོད་དུ་ཁྱབ་པའི་གཏམ་རྒྱུད་དང་། ཡིག་ཐོག་གི་ལོ་རྒྱུས་སོགས་ནི་ནམ་མཁའི་སྐར་ཚོགས་བཀྲ་བ་ལྟར་ཕྱོགས་མཚམས་ཀུན་ཏུ་ཁྱབ་ནས་ཡོད། དེ་དག་ལས་ཀྱང་ཁྱད་པར་དུ་གེ་སར་རྒྱལ་པོའི་མཛད་རྗེས་ནི་རླབས་ཆེ་བ་གཟི་བརྗིད་ལྡན་པ་ཞིག་ཡིན་པར་མ་ཟད་ས་ཁུལ་སོ་སོར་གེ་སར་གྱི་ཤེས་རིག་136གིས་མ་ཁྱབ་པ་མེད་པ་དང་། གེ་སར་གྱི་བསྟན་པ་དར་བའི་རྟགས་ཁྱད་པར་ཅན་རེ་མེད་པའི་ས་ཞིག་མི་རྙེད་པ་ལྟ་བུ་ཞིག་ཡིན།
གེ་སར་གྱི་འཁྲུངས་ཡུལ་ལ་བཤད་ན། ཁམས་སྡེ་དགེའི་ཨ་ཕྱུག་གླིང་ཡིན་པ་ནི་འཁྲུངས་གླིང་མེ་ཏོག་ར་བ་ནས་བཤད་པ་དང་སྦྲགས་ཚེ་ཇི་བཞིན་དོན་༩པ་འབྱོར་བ་ཞིག་ཡིན། (དེ་ཡང་ཕྲན་གྱིས་བྲིས་པའི་〈གེ་སར་གྱི་འཁྲུངས་ཡུལ་ཇེ་བཞིན་བཤད་པ〉ཞེས་པར་ཅུང་གསལ་བོ་ཞིག་ཞུས་ཡོད) དེ་ཡང་བདག་ཀྱང་ཨ་ཕྱུག་གླིང་གི་ཚར་ཚར་དགོན་དུ་སྐོར་མ་གསུམ་བཞི་ལ་དཔེ་ཁྲིད་དུ་སོང་ཞིང་། ཁྲིད་ཡུན་ཡང་རིང་ལ་ཁྲིད་རྒྱུའི་དཔེ་ཆའི་གྲངས་ཀྱང་མང་། དེའི་རིང་ལ་འཁྲུངས་གླིང་ནས་བཤད་པའི་ས་རྟགས་ཆུ་རྟགས་དང་དོན་དངོས་སྦྱར་ནས་བལྟས་པས་གེ་སར་འཁྲུངས་ཡུལ་འདི་མིན་ན་གང་ཡིན་སྙམ་པ་ཞིག་འདུག ཁྱད་པར་དུ་གནའ་ནས་དེང་གི་བར་ལྷ་སྲས་དགྲ་ལྷའི་རྒྱུད་པར་གྲགས་པའི་གླིང་ཚང་གི་རྒྱལ་རབས་ཚང་མ་ཡང་ཨ་ཕྱུག་གླིང་གི་གེ་སར་ལྷ་ཁང་ནང་གསེར་ཁྲི་མངའ་གསོལ་བྱེད་སྲོལ་ཡོད། འདི་ནི་གེ་སར་འཁྲུངས་ཡུལ་ཡིན་པའི་རྟགས་ཁྱད་པར་ཅན་དུ་ཀུན་གྱིས་བརྩི། གེ་སར་ཞིབ་འཇུག་གི་ལས་དོན་འདི་ཁ་སང་དེ་རིང་གཞི་ནས་དར་བ་ཞིག་མིན་ལ། ཞིབ་འཇུག་གི་དུས་ཚོད་སྔ་བ། ཞིབ་འཇུག་གི་རིན་ཐང་ལྡན་པ།
ཞིབ་འཇུག་གི་འབྲས་བུ་བཟང་བ་ཞིག་ཡིན། དཔེར་ན་རྒྱལ་ནང་ལ་བཤད་ན་ཀྲུང་དབྱང་ནས་རྫོང་རིམ་པའི་བར་དུ་གེ་སར་ཞིབ་འཇུག་གཞུང་ལས་ཁང་བཙུགས་པ་དང་། སློབ་གྲྭ་ཆེ་ཁག་རྣམས་སུ་ཡང་གེ་སར་ཞིབ་འཇུག་ཆེད་འཛུགས་བྱས་ཏེ་ཆེད་སྦྱོང་གི་ལྷ་རམས་པའང་ཡོད། དེང་གི་ཆར་གེ་སར་སྐོར་འདི་རྒྱལ་ནང་དུ་ཤེས་རིག་རླབས་ཆེན་དུ་བརྩིས་པ་མ་ཟད་འཛམ་གླིང་གི་ཤེས་རིག་བང་མཛོད་དུ་ཡང་མེད་དུ་མི་རུང་བ་ཞིག་ཆགས་པ་རེད། གེ་སར་སྒྲུང་འདི་འཛམ་གླིང་ན་ཆེས་རིང་བའི་ལོ་རྒྱུས་སྙན་རྩོམ་ཡིན་པ་ནི་ཡོངས་ལ་རླུང་ལྟར་གྲགས་པ་རེད། གེ་སར་སྒྲུང་འདི་བཤད་བདེ་བ། ཚིག་སྙན་པ། སྦྱོར་ལེགས་པ། གསོན་ཉམས་ལྡན་པ། མ་ནོར་ལམ་སྟོན་གྱི་བསླབ་བྱ་མང་བ།
དངོས་ཡོད་འཚོ་བ་137མཚོན་ཐབས་བཟང་བ་སོགས་དགེ་མཚན་བརྒྱ་ཕྲག་མང་བོས་ཕྱུག་པ་ཞིག་ཡིན། བལྟས་ན་མིག་གི་ལོངས་སྤྱོད། ཉན་ན་རྣ་བའི་ལོངས་སྤྱོད། བསམ་ན་སེམས་ཀྱི་ལོངས་སྤྱོད་དུ་གྱུར་བས་བོད་རིགས་མི་དམངས་ཀྱི་ཁྲོད་ན་ཁྱབ་རྒྱ་ཆེ་ལ། ཆོད་ཆེ་བའི་གོ་ས་བཟུང་ཡོད། ཁྱད་པར་དུ་གེ་སར་སྒྲུང་འདིས་བོད་མི་དམངས་ཀྱི་བསམ་བློ་དང་། བྱ་སྤྱོད། ལས་དོན་སོགས་ཕྱོགས་ཡོངས་ནས་ཡར་ཐོན་ཡོང་བར་སྐུལ་འདེད་ཐེབས་པ་དང་། བོད་ཀྱི་རིག་གནས་ཆེ་ཆུང་བཅུ་དང་མི་འདྲ་ཞིང་གེ་སར་སྒྲུང་འདི་བོད་ཀྱི་ཞིང་འབྲོག་མི་སེར་དཀྱུས་མ་སྟེ་ཡིག་ངོ་མི་ཤེས་མཁན་ཚོས་ཀྱང་ཇི་བཞིན་ཉན་བཤད་ཤེས་ཀྱི་ཡོད་པས་གེ་སར་སྒྲུང་གི་རིག་གནས་ནི་བོད་སྤྱི་བའི་རིག་གནས་ཤིག་ཡིན། གེ་སར་སྒྲུང་ལས་ཇོ་རུ་སྟེ་གེ་སར་ཐོག་མར་མ་གཅིག་བུ་གཅིག་ཡིན་པ།
སྦྲ་འཐས་པོ་ཞིག་དང་འབྲི་གཅིག་སོགས་འཚོ་བ་སྐྱོ་བོ་ཡིན་པ་ལ། རིམ་བཞིན་རང་གི་འཇོན་ནུས་ཀྱིས་གླིང་གི་བདག་པོར་གྱུར་བ་མ་ཟད། ཕྱི་དགྲ་མགོ་འཇོམ་པའི་ཐོ་བ་དང་། ནང་གཉོམ་ཆུང་སྐྱོང་བའི་ཕ་མར་གྱུར། སྐད་ཆ་འདིས་བུ་སྐྱེས་ན་དགའ་ལྡན་ཁྲི་ལ་བདག་པོ་མེད་ཟེར་བ་དང་། གྲི་བཟང་བོ་ཀོ་ཤུབས་ནང་ན་ཡོད། མི་བཟང་བོ་གོས་ཧྲུལ་ནང་ན་ཡོད་ཟེར་བའི་དཔེ་དང་འབྱོར་བའི་དོན་ཞིག་བསྟན་གྱི་ཡོད། དེ་ལྟར་ན་དོན་འདིས་བོད་རིགས་མི་དམངས་ཁྲོད་ན་འཁོས་ཀ་ཞན་པ། མིག་ལམ་དུ་མེད་པའི་དམན་པ་དག་ལ་ཡང་སྙིང་སྟོབས་ཀྱི་སློབ་གསོ་སྤེལ་ཏེ་ངར་བསྐྱེད་པ་དང་། རེ་བའི་ཁོ་ཐག་མ་ཆད་དེ་སྤོབས་པ་དགུ་འགྱུར་སྐྱེ་བར་བྱས།
ཇོ་རུ་ལྷ་ལས་ཆད་པ་དང་། ཇོ་རུ་ལ་ལྷས་རོགས་གནང་ཚུལ་བཤད་པ་ནི། ཕྱིས་སུ་དད་པ་ཅན་འགས་བསྲེས་པའི་ཁ་གསབ་ཀྱི་གཏམ་ཞིག་མིན་ནམ་སྙམ། མ་གཞི་གླིང་གི་ཡུལ་ན་གེ་སར་འཁྲུངས་དུས་ཁ་དྲག་ཅན་དང་། འབྱོར་ལྡན། དཔུང་ལྡན་སོགས་བརྗིད་ཆེ་བ་མང་རུང་། གེ་སར་རང་ཉིད་ཀྱི་ཧུར་ཐག་གིས་དཀའ་ཚེགས་དང་དུ་བླངས་ཏེ་དམིགས་པ་ཆེན་པོས་ལས་ལ་སྦྱར་ཏེ་ཀུན་གྱི་ཡང་ ་རྩེར་འཛེགས་པའོ། ། 138འདི་ནས་གེ་སར་ཡོད་མེད་དང་དངོས་ཡོད་ཀྱི་མི་ཞིག་ཡིན་མིན་སྐོར་ལ་རགས་ཙམ་ཞིག་དཔྱད་པར་འདོད་པ་ལ། དེ་ཡང་དགེ་འདུན་ཆོས་འཕེལ་གྱིས། གངས་ཀྱི་སེང་གེ་གར་ཡང་མ་མཆིས་ཤིང་།
གེ་སར་རྒྱལ་པོ་གུད་དུ་མི་བཞུགས་མོད། །

སྒྲོ་བཏགས་སེམས་ལ་དངོས་སུ་སྣང་བ་འདི། ། སྙན་ཚིག་སྒྲ་ཡི་བརྗོད་བྱ་ཅིས་མི་རུང་། ། ཞེས་གསུངས་པ་ལ། འགྲེལ་བཤད་མཁན་པོ་མང་ཤོས་ཀྱིས། དགེ་འདུན་ཆོས་འཕེལ་གྱིས་གེ་སར་མེད་པར་འདོད་པ་དང་། དེ་བཞིན་གངས་སེང་ཡང་མེད་ཅེས་བཤད་འདུག་ཟེར། ཕྲན་གྱིས་ལྟ་ཚུལ་ལམ་འགྲེལ་ཚུལ་ནི། གངས་སེང་ཡོད་མེད་སྐོར་ལ་དགེ་ཆོས་ཉིད་ཀྱིས་གསལ་བཤད་གནང་བ་ནི་འདི་ལྟར། གངས་དང་ལྡན་པའི་ནགས་ཀྱི་ཚལ་ན་གནས་པའི་སེང་གེ་ལ་གངས་སེང་ཟེར་ཞེས་གསལ་བར་གསུངས་པས་གངས་སེང་ངོས་འཛིན་ཚུལ་མི་འདྲ་བ་ཙམ་ལས་གངས་སེང་མེད་ཅེས་མ་གསུངས། དེ་བཞིན་གེ་སར་ཡང་གུད་དུ་འམ་ལོགས་ཤིག་ན་སྒྲུང་ནང་བཤད་པ་ལྟ་བུའི་རླབས་ཆེན་པོ་བརྗིད་ཆེ་བ་ལྷ་ཀླུ་གཉན་གསུམ་གྲོགས་སུ་སྦོན་མཁན་ཞིག་མེད་པ་ལ། མི་དཀྱུས་མ་ཞིག་ཡོད་པ་ནི་ཤིན་ཏུ་འདོད་པའི་གཏམ་ཞིག་སྣང་།
འོན་ཀྱང་སྒྲུང་ནས་བཤད་པ་ནང་བཞིན་ཞིག་མེད་ཚུལ་ནི་སྙན་ཚིག་གིས་རྒྱན་པ་རེད་ཅེས་དངོས་སུ་གསུངས་པས་གོ་ཐུབ་ཀྱི་འདུགགེ་སར་སྒྲུང་འདིས་རིག་གནས་དར་རྒྱས་ཡོང་བ་ལ་སྐུལ་འདེད་ཆེན་པོ་བྱས་ཡོད། བོད་ཀྱི་སྤྱི་ཚོགས་ཁྲོད་ན་གེ་སར་སྒྲུང་ཉན་བཤད་བྱེད་པ་ནི་བདེ་སྐྱིད་ཀྱི་འཚོ་བ་དང་བོའི་གྲལ་ལ་ཡོད་པ་ཞིག་ཡིན། ནམ་རྒྱུན་ཕ་མ་དང་ཞང་བོ་དེ་དག་གི་བུ་ཚ་དག་ལ། ཡི་གེ་སྦྱངས་ནས་སྒྲུང་བཤད་ཤེས་པ་ཞིག་བྱུང་ན་འགྲིག་གི་རེད་ཟེར་གྱིན་ཡོད། དེ་ལྟར་ན་སྒྲུང་བཤད་པ་དང་ཀློག་ཐུབ་པའི་་ཆེད་ཡི་གེ་སྦྱོང་བ་དང་། ཡི་གེ་ཤེས་ནས་སྒྲུང་ཀློག་བཤད་བྱས་ཏེ་སོ་སོའི་རིག་གནས་ཆུ་ཚད་ཇེ་མཐོར་འགྲོ་ཡི་ཡོད། ཁྱད་པར་དུ་སྒྲུང་གི་རིག་པ་ལ་བརྟེན་ནས་འཚོ་བའི་གནས་ཚུལ་ཤེས་པ་མ་ཟད་རྩོམ་རིག་དག་ཀྱང་ཤུགས་ལ་ཤེས་པ་139དང་། དཔེ་གསོན་ཉམས་ལྡན་པ་དེ་དག་གིས་ཀྱང་གཏམ་ལ་རྒྱན་ཆ་ཕུན་སུམ་ཚོགས་པ་ཞིག་སྤྲས་ནས། སྤྲོ་སྐྱིད་ཀྱི་འཚོ་བའི་འོད་རླབས་ཤིག་འཁྱིལ་གྱི་ཡོད། གེ་སར་སྒྲུང་འདིའི་སྒྱུ་རྩལ་ལ་བཤད་ན།
དགའ་བ་བསྐྱེད་པའི་སྒྱུ་རྩལ། ཡིད་འཕྲོག་པའི་སྒྱུ་རྩལ། སྐྱོ་བ་བསྐྱེད་པའི་སྒྱུ་རྩལ། དཔའ་བསྐྱེད་པའི་སྒྱུ་རྩལ། སེམས་བདེ་བའི་སྒྱུ་རྩལ། འཚོ་བ་ཤེས་བྱེད་ཀྱི་སྒྱུ་རྩལ་སོགས་སྒྱུ་རྩལ་ཕུན་སུམ་ཚོགས་པའི་རྩོམ་རིག་ཅིག་ཡིན། གེ་སར་སྒྲུང་ཕལ་ཆེ་བ་དེ་རང་བྱུང་རིག་པའི་རྩལ་ལས་བརྡོལ་བ་ལས་ནན་གྱིས་བཙན་སྦྱར་བྱས་པ་མིན་པས། སྔ་ཕྱི་འབྲེལ་ཆགས་པ། ཚིག་སྦྱོར་སྡེབ་ལེགས་པ། ལྷུན་ཆགས་པ།
རང་བབ་ཀྱི་ཉམས་དང་ལྡན་པའི་དགེ་མཚན་ཡོད། དམག་དོན་ཀྱི་རིག་པ་ནི་དེ་ལས་ཀྱང་ཤུགས་ཆེ་བ་ཞིག་བསྟན་ཡོད་དེ། འཐབ་པའི་བཀོད་པ། འགྲོ་ལྡོག་གི་ཚོད་འཛིན། དཔའ་བོར་བྱ་དགའ་སྟེར་ལུགས། སྡར་མ་ལ་ཆད་པ་གཅོད་ཚུལ། མདོར་ན་དམག་བཀོད་བྱེད་ལུགས་རྣམས་ཚིག་དོན་ཕུན་སུམ་ཚོགས་པའི་སྒོ་ནས་བསྟན་ཡོད། གེ་སར་སྒྲུང་ལས་དཔལ་འབྱོར་ལ་མཐོང་ཆེན་གནང་ཚུལ་བསྟན་པ་ནི། རྫོང་ཁག་སོ་སོ་ཕབ་དུས་རྫོང་དེའི་ནོར་སོགས་བླངས་པ་ཡང་། དཔེར་ན་གྲུ་གུ་གོ་རྫོང་།
སུམ་པ་མཛོ་རྫོང་། ཁ་ཆེ་ར་རྫོང་། མི་ནུབ་དར་རྫོང་། སོག་པོ་ཁྱི་རྫོང་། མི་ཉག་གཡུ་རྫོང་། སྟག་གཟིག་ནོར་རྫོང་། རྒྱ་ནག་ཇ་རྫོང་། རིམ་བཞིན་གོ་མཚོན་དང་། མཛོ། ར།
དར། ཁྱི། གཡུ། ནོར། ཇ་སོགས་ཀྱི་རྫོང་ཕབ་སྟེ་ཕུན་སུམ་ཚོགས་པའི་དཔལ་ལ་རོལ་བར་བྱས། 140གཉིས་པ། ཁྲད་པར་ཧོར་རོང་པ་ཚ་དང་འབྲེལ་བའི་གེ་སར་གྱི་རི་ག་གནས། དཀར་མཛེས་རྫོང་ནས་ཡར་ལེ་དབར་སུམ་ཅུ་དང་སྡེ་དགེ་ཨ་ཕྱུག་ནས་མར་ལེ་དབར་བརྒྱ་དང་སུམ་ཅུ་ཙམ་གྱི་མཚམས་སུ་ཆགས་པའི་ས་གནས་དེ་ལ་ཧོར་རོང་པ་ཚ་ཟེར། འདི་ན་གནས་པའི་མི་སྡེ་དག་གིས་ཀྱང་གེ་སར་གླིང་སྒྲུང་ལ་མཐོང་ཆེན་གནང་བ་མ་ཟད་སྒྲུང་ཕལ་ཆེ་བློ་ལ་བཤད་ཐུབ་མཁན་མང་། ཁྱད་པར་དུ་ས་གནས་འདིའི་དམངས་ཚོགས་དག་གིས་སྒྲུང་ལ་ཆེས་དགའ་བོ་གནང་བ་དང་།
སྒྲུང་ཉན་བཤད་ཀྱི་བསྟན་པ་རྒྱ་ཆེ་དར་གྱི་ཡོད་པ་ལ་རྒྱུ་མཚན་ངེས་ཅན་ཞིག་ཡོད་པ་སྟེ། ང་ཚོས་དཔྱད་པ་གསུམ་གྱིས་ཚུལ་བཞིན་གཞལ་ན་གླིང་གེ་སར་དང་འབྲེལ་ཡོད་ཀྱི་བསྟན་པ་མང་བོ་ཞིག་གནས་འདི་ནས་སྤེལ་ཡོད་པ་མཐོང་གི་འདུག དེ་ཡང་སྤྱིར་གནས་འདི་ལ་རོང་པ་ཚ་ཞེས་སྔོན་ནས་གྲགས། མིང་འདི་ལ་འགྲེལ་བཤད་མི་འདྲ་བ་གཉིས་འདུག བཤད་ཚུལ་གཅིག་ནི་སྡེ་ཆེན་པོ་འདི་རོང་པ་ཡིན་ཞིང་། རྟགས་ཁྱད་པར་ཅན་གྱི་ཚ་ཆུ་ཞིག་ཀྱང་ཡོད་པས་རོང་པ་ཚ་ཟེར་ཞེས་པ་དང་། ཡང་བཤད་ཚུལ་གཅིག་ནི་ཧོར་རོང་ཚ་དམར་ལེགས་ཕྱོགས་འདིར་བྱོན་མྱོང་བའི་རྒྱུ་མཚན་གྱིས་ཧོར་རོང་པ་ཚ་ཞེས་བཤད། གང་ལྟར་གནས་འདི་ན་གླིང་དང་ཧོར་གྱི་བསྟན་པ་དར་བའི་ལོ་རྒྱུས་ནི་ནམ་མཁའི་སྐར་ཚོགས་ལྟར་མང་། དཔེར་ན་ཧོར་སེར་ཁག་ལྔ་སྟེ། རྟའུ།
བྲག་འགོ ཏྲེ་བོ། དཀར་མཛེས། སྟོང་སྐོར་ལྔ་ལ་ཟེར་གྱིན་ཡོད། དེ་ལྟར་ན་གནས་འདི་ལ་ཏྲེ་ཧོར་རོང་པ་ཚ་ཞེས་སྔོན་ནས་དེང་བར་གྲགས་པས་ཧོར་གྱི་བསྟན་པ་དར་ཡོད་ཁོ་ཐག་རེད། ཧོར་ལ་ཡང་ཧོར་སེར་དང་ཧོར་ནག་ཧོར་དཀར་གསུམ་དུ་ཕྱེ་བ་ནི་ཀུན་གྱིས་ཤེས། དེ་བས་མ་ཟད་ཧོར་སྡེ་ཡོད་པ་ནང་141བཞིན་གླིང་སྡེ་ཡང་འདི་ན་ཡོད་པ་ནི། རྟེན་འབྲེལ་ལམ་ལྟོས་གྲུབ་ཡིན་པ་རེད། དེ་ཡང་ཡིན་ཏེ། དཔེར་ན་རོང་པ་ཚ་ཞེས་པའི་སྐབས་སུ་རྟ་ཆུ་ཞེས་པའི་གཙང་ཆུ་ཞིག་ཡོད་ལ་དེའི་ཡན་ཆད་ལ་ཟེར་བ་དང་།
རྟ་ཆུ་མན་ཆད་ལ་གླིང་ཚང་ཕྱོགས་བཞི་ཟེར་བ་ཞིག་ཡོད། དེ་ཡང་མ་སྨད་ཕྱོགས་པ། རེ་མགོ་ཕྱོགས་པ། མཁར་སྒང་ཕྱོགས་པ། ནོར་འཛིན་ཕྱོགས་པ་སྟེ་བཞི། འདིའི་གླིང་ཚང་ཞེས་པ་དེ་གེ་སར་གླིང་གི་རྒྱུད་པ་མིན་ནམ་སྙམ། གང་ཡིན་ཟེར་ན་ས་གནས་འདི་ན་ཧོར་ཞེས་པ་ཞིག་དང་གླིང་ཞེས་པ་ཞིག་ཡོད་ཚུལ་ལ་བལྟས་ན་ཧོར་གླིང་ཞེས་ཆེས་འོས་ཤིང་འཚམ་པོ་འདུག གཅིག་བྱས་ན་གླིང་གིས་ས་གནས་འདི་བཟུང་ནས་ཧོར་དང་འཁྲུགས་པ་བཀྱེད་བ་ཞིག་མིན་ནམ་སྙམ། སྔོན་ནས་དེང་གི་བར་གཡུལ་གང་དུ་འགྱེད་ན་དེར་ས་གཟུང་དགོས་པ་ནི་འགྲོ་ལུགས་ཤིག་རེད། ཡང་རོང་པ་ཚ་རང་ན་འདན་མ་ཁག་ཅེས་པའི་གྲོང་སྡེ་ཞིག་ཡོད།
དེང་མིང་འདི་སྡེ་ཤོག་ལ་བཏགས་ནས་འདན་མ་སྡེ་ཤོག་ཟེར་གྱིན་ཡོད། འདིའི་འདན་མ་ཟེར་བ་འདི་སྔོན་དུད་ཚང་གཅིག་གི་དུད་མིང་རེད་འདུག དུད་ཚང་འདི་ལ་འདན་མ་དབང་ཆེན་ཟེར་བ་གཅིག་དང་། དེ་རྗེས་འདན་མ་རིག་འཛིན། པད་རྡོར་ཟེར་བ་གཉིས་བྱུང་བ་དང་། དེ་རྗེས་འདན་མ་ཡ་ལུ་དང་ཉི་དགའ། རྡོ་གཅེས་ཟེར་བ་གསུམ་བྱུང་། འདིའི་ཁྱིམ་རྒྱུད་དུ་སྐྱེས་པའི་བུ་དག་ནི། གཟུགས་མཐོ་ལ་ཕོ་སྒོ་ཡག་པ། སྙིང་ཡོད་ལ་དཔའ་ཤེད་ཆེ་བ་ཤ་སྟག་བྱུང་བས་ཀུན་གྱིས་གཞི་བདག་གི་བུ་རེད་ཅེས་བཤད་སྲོལ་འདུག
དེ་ལྟར་ན་གླིང་འདན་མའི་མི་རྒྱུད་རེད་ཟེར་ན་ངོ་ཚ་མི་དགོས་པ་ཞིག་རེད། འོན་ཀྱང་ཕུགས་ཀྱི་གནས་ཚུལ་གང་འདྲ་ཡིན་མིན་དཔྱད་གཞི་ལགས། ཡང་སུས་ཀྱང་བསྙོན་དུ་མེད་པའི་ལོ་རྒྱུས་ཤིག་ནི། འཛམ་གླིང་གེ་སར་རྒྱལ་པོའི་ཚེ་རབས་ལས་ཀྱི་རྟ་ཕོ་སྟེ། འདོ་རྗེ་རྐྱང་རྒོད་དེ་ཧོར་གྱི་གདོང་ཆེན་ཉ་ཉ་ན་ཡོད་ཚུལ་འདི་ལྟར་གསུངས་ཏེ། དེ་ཡང་ཇོ་རུས་མ་འགོག་མོ་འབྲུག་མོ་གཉིས་རྟ་འཛིན་དུ་བཏང་བ་དང་། ཁོང་གཉིས་ཀྱང་རྟ་འཛིན་དུ་སོང་བས། ས་བཟང་བོ་སྨོན་ལམ་ལ་ཁ་ནས་ཕར་བལྟས་ཚེ། 142བོད་ཀྱི་པན་ནེ་རི་ངོས་སུ། རྐྱང་ལ་ཡན་ལ་ལ་བཀྲམ།
ལུང་ཡན་ཐང་ལ་བཀྲམ། རི་ཡན་རྩྭ་ལ་གཡེངས་ནས་ཡོད་པར་ཞིབ་ཏུ་བལྟས་པས་གཞན་དང་མི་འདྲ་བའི་འདོ་རྗེ་རྐྱང་རྒོད་དེ། སྔོན་པོ་གཡུ་ཡི་རྔ་རྔོག པདྨ་ར་གའི་སྤུ་མདོག སྤུ་རྩེ་གཟི་མདངས་ལམ་མེར། མདུན་ནས་བལྟས་ན་ལི་ག་མ་ཐད་དུ་ཀེར་ལངས་འདྲ། རྒྱབ་ནས་བལྟས་ན་རྒོད་ངང་བས་སྤང་ཟན་འཐུ་འདྲ། ཞུམ་ཞུམ་ཝ་མོའི་ཁོག་སྨད་ལ། ཀྱུར་ཀྱུར་ཉ་མོའི་བཤུལ་འདྲ་ཡོད་པ། ཤ་རྒྱས་ཤིས་ཀྱི་སྒྱིད་པ་ལ།
ཤང་ཤང་མ་ཡི་བྲང་ཆུང་ཡོད། བར་ལྷུག་བཞི་ན་འཇུར་བཞི་ཡོད། ཚིགས་བཞི་དང་ཆ་ཚད་མཉམ་པ་རྟ་གཞན་དང་མི་འདྲ་བའི་འདོ་བའི་གསང་ཆེན་བཅུ་གསུམ་ན་བྱ་ཁྲ་ཁྲ་སྤུངས་སེ་ཡོད་པ་འབྲུག་མོས།་ མཐོང་སྟེ་འགོག་མོ་ལ་གླུ་བླངས་པ་ནི་འདི་ལྟར། ས་འདི་ས་ངོ་མ་ཤེས་ན། ས་བཟང་བོ་སྨོན་ལམ་ལ་ཁ་རེད། ཐད་ཕར་ལ་བལྟས་དང་ལྟད་མོ་གདའ། རྒྱལ་པོ་གདན་ལ་བཞུགས་འདྲའི་རི། རྒྱ་ཡི་ཁ་ཤ་སྨུག་རི་ཟེར། ཧོར་གྱི་གདོང་ཆེན་ཉ་ཉ་དང་།
བོད་ཀྱི་པད་ནེ་རི་ཡག་རེད། རི་འགོར་འཇའ་སྤྲིན་འཁྲིགས་ཀེར་ཡོད། རི་སྐེད་རྩི་ཤིང་རྒྱས་ནས་ཡོད། རི་མཐའ་མེ་ཏོག་བཀྲ་ནས་ཡོད། རྐྱང་ཁ་དཀར་མ་བརྒྱ་བུ་བརྒྱ་ལྷན་དུ་གནས། སོགས་གསུངས་པ་ལས། ས་བཟང་པོ་སྨོན་ལམ་ལ་ཁ་དེ་ད་ལྟ་རྫོགས་ཆེན་ནས་མར་ཡོང་དུས་སྨུག་རི་ལ་ཟེར་བ་དེ་རེད། སྨུག་རི་ལ་ནས་བལྟས་དུས་ཧོར་གྱི་གདོང་ཆེན་ཉ་ཉ་འདི་མཐོང་གི་ཡོད། དེ་དུས་འབྲུག་མོས་ཀྱང་སྨོན་ལམ་ལའམ་སྨུག་རི་ལ་ནས་གདོང་ཆེན་ཉ་ཉ་མཐོང་སྟེ། འགོག་མོ་ལ་གླུ་བླངས་པ་ཞིག་རེད།
བོད་ཀྱི་པད་ནེ་རི་བཀྲ་ཟེར་དོན་ཡང་ཡར་དབུས་ལྷ་སར་འགྲོ་དུས་ཀྱི་ལམ་བར་གྱི་རི་མགོ་ཞིག་ནས་མར་བལྟས་དུས་ཀྱང་རི་མགོ་འདི་མཐོང་གི་འདུག མཐོང་ཚུལ་ཡང་མེ་ཏོག་པདྨ་བཀྲ་བ་ལྟ་བུའི་རི་ཞིག་མཐོང་བས་རེད། དེ་བཞིན་རྒྱ་ཡི་ཁ་ཤ་སྨུག་རི་ཟེར་དོན་ཡང་། རྒྱ་ཡུལ་གྱི་རི་མགོ་ཞིག་ནས་རི་འདི་མཐོང་བ་དང་། མཐོང་ཚུལ་ཡང་ཁ་ཤའི་མདོག་དབྱིབས་ལྟ་བུ་ཞིག་མཐོང་གི་ཡོད། ཧོར་གྱི་གདོང་ཆེན་ཉ་ཉ་ཟེར་དོན་ཡང་། ཧོར་རོང་པ་ཚ་བས་རི་འདི་143གདོང་ཆེན་ཉ་ཉ་ཟེར་བ་དང་། རི་ཡི་འགྲམ་ནས་བལྟས་དུས་ཉ་ཡི་དབྱིབས་ལྟ་བུ་ཞིག་མཐོང་བས་རེད། སྤྱིར་འདོ་རྗེ་རྐྱང་རྒོད་ཐོག་མ་ཡོད་སའི་རི་འདི་ན་ཡོད་དང་དེ་ན་ཡོད་ཅེས་བཤད་ཚུལ་ཆེས་མང་། འོན་ཀྱང་ཇོ་རུ་འཁྲུངས་ཡུལ་གྱི་ས་གནས་དང་རོང་པ་ཚའི་བར་གྱི་ས་ཐག་དང་།
གནའ་མི་རྒན་པོའི་ངག་སྒྲོས། ས་རྟགས་ཆུ་རྟགས་གང་ནས་གཞིགས་རུང་རི་འདི་འདོ་རྗེ་རྐྱང་རྒོད་ཐོག་མ་ཡོད་ས་དེ་རེད། ཁྱད་པར་དུ་ཧོར་རོང་པ་ཚ་འདི་ན་རྟ་འགྲོས་མ་ཆེས་མང་ཞིང་། ཆབ་མདོ། རྟའུ། སྐྱེ་རྒུ། འདན་ཁག་སོགས་ས་གནས་སོ་སོ་ནས་རྟ་ཉོ་བར་ཆེད་ཕེབས་ཀྱིས་རྟ་རྣམས་ལ་གོང་ཆེན་པོ་སྤྲད་ནས་ཉོ་བ་དང་། དེར་བརྟེན་ཧོར་རོང་པ་ཚ་བའི་གནའ་མིའི་ཞལ་རྒྱུན་ལ། འདོ་རྗེ་རྐྱང་རྒོད་དེ་གནས་འདིར་བྱུང་བ་ཡིན་ཙང་འདི་ཕྱོགས་ཀྱི་རྟ་རྣམས་འགྲོས་ཁ་བཟང་ལ་སྤུས་གཙང་བ་ཞིག་ཡིན་ཟེར། གནའ་མི་རྒན་པོའི་ཞལ་རྒྱུན་བཞིན་འདོ་རྗེ་རྐྱང་རྒོད་ཀྱི་རྒྱུད་པ་ལོས་ཡིན་སྙམ་པའི་རིན་གོང་ཁྲི་ཅན་གྱི་རྟ་ཆེས་མང་།
དཔེར་ན། ད་ལྟ་རོང་པ་ཚ་སྒེར་ཐོག་གྲོང་དུ་རྟ་རྨ་བྱ་ཟེར་བ་ཞིག་འདུག རྟ་དེ་ལ་སྒོར་མོ་ཁྲི་གཉིས་སྤྲད་མཁན་ཡོད་རུང་མ་བཙོང་བ་རེད། དེ་ལྟར་ན་རོང་པ་ཚ་བས་ཚོང་ལས་ཐམས་ཅད་ཀྱི་ནང་ནས་རྟ་ཡི་ཚོང་ལས་དེ་ཆེས་འཕེལ་རྒྱས་འགྲོ་བཞིན་ཡོད་པ་མ་ཟད། རྟ་ལ་བརྟེན་ནས་འཚོ་བ་སྐྱེལ་གྱི་ཡོད་ཟེར་ཆོག་པ་ཞིག་གོ། ད་དུང་གནས་འདི་ན་ཇོ་རུས་འུར་རྡོ་གྱིས་འཕངས་པའི་རྡོ་ཡ་མཚན་ཅན་དང་། འདོ་རྗེ་རྐྱང་རྒོད་ཀྱི་ཞབས་རྗེས། འབྲུག་མོའི་ཐབ་ཀ་སོགས་ས་གནས་སོ་སོ་ན་ཆེས་མང་ཞིང་། དེ་དག་ལ་གཏམ་རྒྱུད་ཡག་པོ་བཤད་རྒྱུ་ཡོད། རྗེས་སུ་གོ་སྐབས་བྱུང་ན་དཔར་རེ་རྒྱག་ན་ཆེས་ཡག་པོ་རེད་སྙམ།
དེ་ལྟར་གེ་སར་ལོ་རྒྱུས་འདི་དར་ནས་ལོ་ངོ་སྟོང་ཕྲག་གཅིག་འཁོར་བའི་དགའ་སྟོན་གྱི་དུས་འདིར་ལུང་པ་སོ་སོ་དང་ཡུལ་གྲུ་སོ་སོ་ནས་གེ་སར་སྐོར་གྱི་དཔྱད་གཞིའི་ཡིག་རིགས་གང་མང་ཞིག་བྱུང་དུས་འདིར། བདག་གིས་ཀྱང་གོ་སྐབས་དམ་འཛིན་གྱིས་གེ་སར་གླིང་གི་སྐོར་གྱི་གནས་ཚུལ་རགས་བསྡུས་འདི་བྱས་སོ། ། 144སྨྲས་པ། ་ ཧོར་གླིང་འདྲེས་མ་གྲོང་གི་རྒྱ་མཚོ་ནས། ། ཧོར་གླིང་གཉིས་ཀྱི་མཛད་རྗེས་དྲི་མེད་ནོར། ། ཧོར་གླིང་གང་གི་རིགས་ཡིན་མ་ངེས་པའི། ། ཧོར་གླིང་འདྲེས་མའི་བུ་དེས་འདི་བྱས་སོ། ། ཁྱིའི་ལོ་ལ་བཙན་པོ་སྐྱིའི་ར་ས་ཐང་གི་ཕྱག་སྦལ་ན་བཞུགས་དུས་བཀའ་བསྩལ་བའི་གཅིགས་ཀྱི་ཡི་གེའི་འགྲེལ་བཤད་མཐོང་བ་དོན་ལྡན་བཞུགས། རྩ་ཚིག འདི་ན་སུ་གང་གིས་མྱི་ཤེས་པའི། །
གཡུང་དྲུང་ལྷ་ཡི་རྨུ་ཐག་རིང་མོ་འདིས། ། མཐའ་མྱེད་ཆོས་དབྱིངས་རིག་པའི་དབྱིངས་སུ་བཏགས། ། རིག་པའི་བུ་ཆུང་ལུས་ཀྱི་ནང་དུ་བཏགས། ལུས་ཀྱི་ཐོ་ཡོར་ཟས་དང་སྐོམ་ལ་བཏགས། ། ཟས་དང་སྐོམ་ནི་ཕྱི་རོལ་ཡུལ་ལ་བཏགས། ། དེ་ལྟར་ཐག་པ་གཅིག་ལ་གཅིག་མཐུད་པས། ། གཅོད་པའི་ས་མཚམས་གཞན་ནི་ཡོད་མ་ཡིན། ། ས་མཚམས་གཅིག་ནི་ཀུན་གྱིས་མྱི་འདོད་པ། ། ལུས་སེམས་འབྲེལ་ཐག་ཆོད་པའི་འཆི་བ་ཉིད། ། ས་མཚམས་གཅིག་ནི་ཀུན་གྱིས་མྱི་ཤེས་པ། །
ཐག་པ་རུལ་ནས་དབྱིངས་རིག་འདྲེས་པ་ཉིད། ། སེམས་འདི་མཐའ་དང་བྲལ་བའི་ལྷ་མོ་སྟེ། ། ལྷ་མོའི་ཕ་ཡུལ་འཇིག་རྟེན་འདི་མིན་མོད། ། སེམས་ཀྱི་ལྷ་མོའི་ཞབས་ཀྱི་མཐེའུ་ཆུང་གཅིག ། སྐུད་པས་ལུས་པོ་འདི་ལ་དམ་དུ་བཏགས། ། དེ་ནས་སྐུད་པ་འདི་ཉིད་ཆད་ཀྱི་བར། ། ལུས་ཀྱིས་གང་མྱོང་སེམས་ཀྱིས་མྱོང་བར་སྣང་། ། མཐེའུ་ཆུང་བསྡམས་པས་ལྷ་མོ་འཆིང་བར་སྣང་། ། མཐེའུ་ཆུང་འདི་ལ་ཕན་གནོད་གང་བྱས་ཀྱང་། ། ལྷ་མོ་དེ་ལ་བདེ་སྡུག་མྱོང་བར་ཟད། །
ཐག་པ་འདི་དེ་ཆད་ན་ལེགས་མོད་ཀྱང་། ཐག་པ་ཆད་པར་འཇིག་རྟེན་ཐམས་ཅད་སྐྲག ། ཐག་པས་འབྲེལ་བའི་ཐབས་ལའ་འབད་པའ་ནའ། ། ཐག་པའི་སྣེ་ཀུན་ཚེར་མས་དཀྲིས་པར་མཐོང་། ། ཚེར་མའི་རྩེ་མོ་རེ་རེ་འགོག་སླད་དུ། ། ཤེས་རིག་ལས་ཀྱི་རྣམ་གྲངས་རེ་རེ་བསླབ། ། དེས་ན་ཚེར་མ་འགོག་པའི་ཁྲལ་146ལས་འདི། ། མ་ཤིའི་བར་དུ་བྲེལ་བས་བྱེད་པར་ཟད། ། ཚར་མེད་སྤང་དུ་མེད་པའི་བྲེལ་བ་འདི། ། ཀུནད་ཀྱི་སྐྱེ་བ་བླངས་པའི་དོན་སྒོར་སྣང་། །
མཁའ་དང་མཉམ་པའི་སེམས་ཀྱི་ཆ་ཤས་གཅིག ། ཤ་ཁྲག་ལུས་ཀྱི་འདམ་དུ་ཚུད་པ་ནའ། ། ཚ་གྲང་བཀྲས་སྐོམ་རེ་དོགས་འཇིག་སྐྲག་གི ། སྡུག་བསྔལ་འདི་ལ་ཟད་མཐའ་མྱེད་པ་སྙམ། ། འོན་ཀྱང་འབད་༔་ པ་བརྒྱ་ཡིས་བསྒྲུབ་སྒྲུབ་པའི། ། ཤེས་རིག་དཔལ་གྱིས་སྤྲས་པའི་ལུས་པོ་འདི། ། ཆོས་ཉིད་གནམ་ཀྱི་རྒྱལ་མོའི་བཀའ་ལུང་བཞིན། ། ས་སྟེང་འདི་རུ་ལོ་ཤས་སྡོད་པར་ཟད། ། མགུར་འདི་སྐད་ཅེས་བླངས་སོ། །
འགྲེལ་བཤད་ཀྱི་ཐོག་མའི་མཆོད་བརྗོད་ནི། ། ་ ལྷག་བསམ་ཀེ་ལ་ཤ་རིའི་རྩེ་མོ་ན། ། མཁྱེན་པ་ཆུ་འཛིན་སྟུག་པོས་རབ་འཁྱུད་དེ། ། རྣམ་དཔྱོད་གློག་དམར་རབ་ཏུ་འཁྱུག་པ་དང་། ། མི་འཇིགས་དབྱར་རྔ་ལྡིར་བའི་དམ་པ་ལགས། ། ངུར་སྨྲིག་རྣམ་གསུམ་ནོར་དང་མ་བརྗེ་བ། ། གོང་མའི་མིང་ལ་སྐྱབས་སུ་མ་མཆི་བ། ། དཀོན་མཆོག་རྣམ་གསུམ་ཞལ་དུ་མ་གསོལ་བ། ། ཆོས་པ་བཟང་པོ་ཁྱེད་འདྲ་གང་ནས་རྙེད། ། ཅེས་ཚིགས་སུ་བཅད་པ་འགས་མདུན་བསུས་ཏེ་སྐབས་བབ་ཀྱི་དོན་ནི་མཁས་དབང་དགེ་འདུན་ཆོས་འཕེལ་གྱིས་བཙོན་ནས་བླངས་བའི་མགུར་འདི་ལ་འགྲེལ་བཤད་ཅིག་ཡོད་ན་ཕན་པ་ཆེ་ཚུལ་ཧོར་ཁང་སྲས་བསོད་ནམས་དཔལ་འབར་ལགས་ཀྱིས་གསུངས་འདུག་པས་དེས་རྐྱེན་བྱས་ཏེ་ལྷག་བསམ་རྣམ་དག་གིས་འབྲི་རྒྱུའི་མོས་པ་བྱུང་།
སྤྱིར་མཁས་དབང་འདི་ལ་སྔར་ནས་ཡིད་ཆེས་ཀྱི་དད་པ་རྣམ་དག་ཡོད་ཐོག་སྤྱི་ལོ་༡༩༩༡ལོར་ཁྲིན་ཏུའུ་ནས་ཧོར་ཁང་སྲས་ལ་ཕྲན་གྱིས་དུས་ཚོད་བཞི་ཙམ་གྱི་རིང་ལ་དགེ་འདུན་ཆོས་འཕེལ་མཆོག་གི་ལོ་རྒྱུས་147བཀའ་འདྲི་ཞུས་པས་དུས་དེ་ནས་བཟུང་ཁྱད་པར་དུ་མི་ལྡོག་དད་པའི་ཉི་མ་ཞིག་ཁོག་ནས་ཤར་རོ། ། དེ་ཡང་མགུར་འདི་མཁས་པའི་རྩོམ་ལྟར་ཡིག་མང་གི་གླེགས་བམ་དུ་ཡང་མི་འདུག དབུ་ཚད་སེང་གེའི་མཇིངས་སྣོལ་ལྟ་བུའི་བསྒྲུབ་བྱ་སྒྲུབ་བྱེད་ཀྱི་རྩོད་རིགས་ཀྱང་མི་སྣང་། ཕྱག་རྫོགས་དབུ་མའི་མིང་ལ་དམ་འཛིན་གནང་བའི་གྲུབ་མཐའི་ལ་རྒྱ་འཛིན་པ་དག་གི་ལུགས་ཀྱང་རིང་དུ་དོར། ཚིག་སྒྲོས་ལྷུར་ལེན་པ་དང་། ཚིག་སྐྱོན་ལ་དོ་སྣང་མ་བྱས་པར། གང་ཤར་གློ་བུར་བཙོན་ནས་བྲིས་པ་འདི་དོན་གྱི་གོ་བ་གཙོ་བོར་བྱས་པ་ཞིག་འདུག ཁྱད་པར་དུ་དེང་དུས་ཆོས་ལུགས་ལ་ཞིབ་འཇུག་གནང་མཁན་རྒྱལ་ཕྱི་ནང་ཀུན་ཏུ་དབུ་དཀར་ནག་སེར་གསུམ་བགྲང་ཡས་པ་ཞིག་མཆིས་པས་ནང་རིག་ལས་བྱུང་བའི་རྟེན་འབྲེལ་གྱི་རྣམ་གཞག་འདི་ལྟ་བུ་ངོ་སྤྲད་ཙམ་ཞིག་བྱས་ན་ཡང་མཉམ་མེད་ཤཱཀྱའི་རིང་ལུགས་ལ་ཡིད་ཆེས་སྐྱེད་ཐུབ་ཀྱི་རེད་སྙམ་པའི་ཕན་སེམས་ཀྱིས་བསྐུལ་ནས་བཤད་མོས་བྱུང་། དེར་བརྟེན་མགྲིན་པ་མཁའ་ལྟར་ཡངས་པ་ལས་ཆོས་ཀྱི་རྔ་གསང་ལྡིར་བའི་འཆད་ལ་མཁས་པ་དང་། ཆོས་གྲྭ་གངས་དཀར་རྩེ་ནས་ལུང་རིགས་གཡུ་རལ་གསིག་པའི་རྩོད་ལ་མཁས་པ་དང་།
ཤོག་དཀར་ཡངས་པའི་ཐང་ལ་སྣག་གི་རྟ་ཕོ་རྒྱུ་བའི་རྩོམ་ལ་མཁས་པའི་དམ་པ་རྣམ་པས་འདི་ཉིད་རྩོམ་པ་པོ་སུ་ཡིན་དང་། དེ་གྲུབ་མཐའ་གང་ཡིན་སོགས་རྟོག་འདོད་བྱས་ཏེ་དགག་བཞག་གི་མགོ་མི་འདྲེན་པར་འདི་རྩོམ་པའི་དགོས་པ་དང་བསྟན་འགྲོར་སྨན་པའི་རྒྱུ་རུ་འགྲོ་མིན་གཟིགས་རོགས་ཞེས་གསོལ་བ་ལན་བརྒྱར་འདེབས་པ་ལགས། དེ་ལ་དང་པོ་འདི་ན་སུ་དང་གང་གིས་མྱི་ཤེས་པའི། ། ཞེས་པ་ནས་དེ་ལྟར་ཐག་པ་གཅིག་ལ་གཅིག་མཐུད་པས། ཞེས་པའི་བར་གྱི་དོན་འདི་ལྟར། སྣོད་འཇིག་པའི་རང་བཞིན་ཅན་ལ་རྟེན་འཁྲུལ་བ་ཅན་གྱི་ཁམས་གསུམ་སེམས་ཅན་གྱིས་བརྟེན་པའི་ཐོག་མ་མེད་པ་ནས་མ་རིག་པའི་གདོན་གྱིས་སྨྱོས་པའི་གང་148ཟག་སུ་དང་སོ་སྐྱེ་གང་གིས་ཀུན་གཞིའི་རྣམ་་པར་ཤེས་པའི་གཡུང་དྲུང་ལྷ་ཡི་རྨུ་ཐག་རིང་མོ་འདིས་མཐའ་མེད་དེ་མཐའ་ ཐམས་ཅད་དང་བྲལ་བའི་ཆོས་དབྱིངས་སྟོང་པ་ཆེན་པོ་འདི་ཉིད་གསལ་རིག་གི་དབྱིངས་སུ་བཏགས་པ་དང་། དེ་ཡང་རྒྱ་བོད་མཁས་པས་སེམས་ཅན་སྤྱིའི་ཤེས་པའི་མཚན་ཉིད་ལ་གསལ་ཞིང་རིག་པ་འཇོག་པ་དང་ཕྱོགས་མཐུན་ནོ། ། དེ་བཞིན་དུ་གསལ་རིག་ཤེས་པའི་བུ་ཆུང་ནི་སྒྱུ་ལུས་ཕུང་པོའི་ནང་དུ་ཚུད་ཅིང་བཏགས་པ་དང་། སྡུག་བདེན་ལུས་ཀྱི་ཐོ་ཡོར་དེ་འཚོ་བར་བྱེད་པ་དང་འབྲལ་ཐབས་མེད་པས་དེ་ལ་བཏགས་པ་ཡིན། དེ་ཡང་ཐར་བ་ཆེན་པོའི་མདོ་ལས།
དེ་ཟས་མ་མཆིས་ན་ལུས་ཀྱང་མ་མཆིས་ཞེས་པ་དང་མཐུན་ནོ། ། ཡང་ཟས་སྐོམ་ནི་ཕྱི་རོལ་གྱི་རྒྱུ་རྐྱེན་ཚང་ན་ཡོད་ལ་མ་ཚང་ན་མེད་པས་དེར་རག་ལས་ཤིང་བཏགས་པའོ། ། དེ་ཡང་ཟས་སྐོམ་ཆོས་ཅན། ཕྱི་རོལ་གྱི་རྒྱུ་རྐྱེན་འཛོམས་ན་འབྱུང་སྟེ། རེས་འགའ་བ་ཡིན་པའི་ཕྱིར། ཞེས་རྒྱུ་ཁྱད་པར་སྒྲུབ་ཀྱི་འབྲས་༡ོགས་བཀོད་ནའང་ཆོག་གོ ། དེ་ལྟར་ཀུན་གཞིའི་རྣམ་ཤེས་ནི་ལྷ་ཡུལ་དུ་འགྲོ་བར་བྱེད་པའི་གནམ་གྱི་རྨུ་ཐག་གམ་འཇུ་ཐག་ལྟ་བུའི་འཁོར་བར་འཁོར་བྱེད་ཀྱི་རྨུ་ཐག་ཡིན་པས་གནས་ལུགས་མ་ཤེས་ན་བདེན་འཛིན་གསལ་རིག་གིས་བཏགས་ཤིང་སྒྲོག བདེན་རྫུན་གསལ་རིག་གི་ཤེས་པ་འདི་ཐལ་བའི་རྩེད་མོ་འ།་ ལོངས་སྤྱོད་ཅིང་དགའ་སྡུག་ཤིན་ཏུ་མང་བའི་རིག་པ་ཅོལ་ཆུང་བ་བསམ་མེད་བྱིས་པ་བུ་ཆུང་བཞིན་འགྱུར་ལྡོག་ཆེ་བའི་མི་དྲན་དགུ་དྲན་གྱི་ཀུན་རྟོག་ཅན་ཡིན་པ་དང་། དེ་ཉིད་ལུས་ལ་མཐུད་པ་དང་ལུས་ཐོ་ཡོར་ལྟ་བུའི་ཀེ་རེ་ཅན་འདི་ཉིད་ཟས་དང་སྐོམ་ལ་མཐུད་ཅིང་འབྲེལ་བ་དང་།
ཟས་སྐོམ་ཡང་སྔར་བཤད་བཞིན་རྐྱེན་ལ་ལྟོས་པས་སྔ་མ་སྔ་མ་རྣམས་ཕྱི་མ་ཕྱི་མར་མཐུད་ཅིང་བཏགས་པའོ།། ། ཡང་། གཡུང་དྲུང་ལྷ་ཡི་རྨུ་ཐག་རིང་མོ་འདིས། ། མཐའ་ མེད་ ཆོས་ དབྱིངས་རིག་ པའི་ དབྱིངས་ སུ་བཏགས། ། ལུས་ཀྱི་ཐོ་ཡོར་ཟས་དང་སྐོམ་ལ་བཏགས། ། ཟས་དང་སྐོམ་ནི་ཕྱི་རོལ་རྐྱེན་ལ་བཏགས། ། ཞེས་པ་དང་མཐུན་པར་དམ་ཆོས་ཐར་རྒྱན་ལས། 149འཁོར་བར་འཁྲུལ་བ་འདི་ཡང་སུ་འཁྲུལ་ན་ཁམས་གསུམ་གྱི་སེམས་ཅན་ཐམས་ཅད་འཁྲུལ་ལོ། ། གཞི་ཅི་ལས་འཁྲུལ་ན་སྟོང་པ་ཉིད་ལས་འཁྲུལ། རྒྱུ་ཅི་ལས་འཁྲུལ་ན་མ་རིག་པ་ཆེན་པོས་འཁྲུལ་ལོ་གསུངས།
དེ་བཞིན་དུ་རིག་པའི་བུ་ཆུང་ལུས་ཀྱི་ནང་དུ་བཏགས། ། ཞེས་པ་དང་མཐུན་པར། ཚུལ་ཇི་ལྟར་འཁྲུལ་ན། འགྲོ་བ་རིགས་དྲུག་གི་སྤྱོད་ཡུལ་དུ་འཁྲུལ་ལོ་གསུངས། དེ་ལྟར་ཐག་པ་གཅིག་ལ་གཅིག་མཐུད་པས། ། གཅོད་པའི་ས་མཚམས་གཞན་ནི་ཡོད་མ་ཡིན། ། ཅེས་པ་དང་མཐུན་པར། དུས་ནམ་འཁྲུལ་ན། འཁོར་བ་ཐོག་མ་མེད་པ་ནས་འཁྲུལ་ལོ། འཁྲུལ་བ་ལ་རང་སངས་ཡོད་དམ་སྙམ་ན།
འཁོར་བ་མཐའ་མེད་པར་གྲགས་པ་དེ་ཡིན་ནོ་གསུངས་སོ། ། ཡང་གཡུང་དྲུང་ལྷ་ཡི་རྨུ་ཐག་རིང་མོ་འདིས་ཞེས་པ་ནས་གཅོད་པའི་ས་མཚམས་གཞན་ནི་ཡོད་མ་ཡིན་ཞེས་པའི་བར་གྱི་གོ་དོན་རྟེན་འབྲེལ་དང་སྦྱར་ན། ས་ལུ་ལྗང་པའི་མདོ་ལས། དགེ་སློང་གང་ཞིག་ས་ལུ་ལྗང་པ་འདི་ཤེས་ན་རྟེན་ཅིང་འབྲེལ་བ་འབྱུང་བར་ཤེས་སོ་ཞེས་པ་དང་། དགེ་སློང་དག་འདི་ཡོད་པས་འདི་འབྱུང་། འདི་སྐྱེས་པས་འདི་སྐྱེ་སྟེ། འདི་ལྟར་མ་རིག་པའི་རྐྱེན་གྱིས་འདུ་བྱེད་ནས་སྐྱེ་བའི་རྐྱེན་གྱིས་རྒ་ཤི་ཞེས་སོ། གོང་གི་དོན་རྣམས་གོ་བདེ་བར་བཤད་ན། འཕགས་ཡུལ་གྱི་སློབ་དཔོན་ཆེན་པོ་དཔལ་ལྡན་ཟླ་བས། སེམས་ཉིད་ཀྱིས་ནི་སེམས་ཅན་འཇིག་རྟེན་དང་། །
སྣོད་ཀྱི་འཇིག་རྟེན་ཤིན་ཏུ་དཔག་ཡས་འགོད། ། འགྲོ་བ་མ་ལུས་ལས་ལས་སྐྱེ་བར་གསུངས། ། སེམས་སྤང་ནས་ནི་ལས་ཀྱང་ཡོད་མ་ཡིན། ། གསུངས་པ་བཞིན། ། སེམས་ནི་གཟུང་འཛིན་གཉིས་སྣང་ཅན་གྱི་འཇིག་རྟེན་གཉིས་ཀའི་རྒྱུར་བསྟན་པས། ཡུལ་ཡུལ་ཅན་གཉིས་སུ་མ་མཆིས་པའི་གཞི་ཡི་ཤེས་པ་འདི། གསེར་བཟང་པོ་ལ་གཡའ་ཞུགས་པ་དང་ཆུ་དྭངས་མ་ས་རྡོས་རྙོགས་པ་བཞིན། མ་རིག་པས་རྒྱུ་བྱས་ནས་གཞི་ཡི་གནས་ཚུལ་ལ་ཕྱིན་ཅི་ལོག་ཏུ་ཞུགས་ནས་སེམས་རྣམ་རྟོག་གིས་ཀུན་ནས་བསྒྲོགས་པ་ཡིན་ནོ། ། 150གཉིས་པ་གཅོད་པའི་ས་མཚམས་གཞན་ནི་ཡོད་མ་ཡིན། ། ཞེས་པ་ནས།
ཐག་པ་རུལ་ནས་དབྱིངས་རིག་འདྲེས་པ་ཉིད། ཞེས་པའི་བར་གྱི་དོན་འདི་ལྟར། དེ་ལྟ་བུའི་ཐག་པ་འདི་གཅོད་པའི་ས་མཚམ་ས་གཉིས་ལས་གཞན་མེད་དེ། ས་མཚམས་གཅིག་ནི་འོ་ཅག་འཇིག་རྟེན་པ་རྣམས་ཤིན་ཏུ་སྐྲག་ཅིང་མི་འདོད་བཞིན་ལྡོག་མེད་ཐོག་ཏུ་བབས་པའི་ལུས་སེམས་འབྲེལ་ཐག་ཆད་དེ་བེམ་རིག་ཁ་བྲལ་འགྲོ་བའི་འཆི་བ་ཡིན་པ་དང་། ས་མཚམས་གཅིག་ནི་ཁམས་གསུམ་སེམས་ཅན་གྱིས་མི་ཤེས་ཤིང་རྟོགས་དཀའ་བ་བདེན་འཛིན་གྱི་ཐག་པ་རུལ་ནས་དབྱིངས་དང་རིག་པ་དབྱེར་མེད་དུ་འདྲེས་ཏེ་གནས་ལུགས་ཀྱི་རང་ཞལ་མཇལ་ཏེ་འཇིག་རྟེན་ལས་འདས་པའི་ཟུང་འཇུག་གི་སྐུ་བརྙེས་པའོ། ། དེ་ཡང་། ཇི་སྐད་དུ། གང་གིས་རྟེན་ཅིང་འབྲེལ་བར་ཤེས་པ་དེས་ཆོས་ཤེས་སོ། ། གང་གིས་ཆོས་ཤེས་པ་དེས་སངས་རྒྱས་ཤེས་སོ། ། ཞེས་གསུངས་པ་བཞིན་རྟེན་འབྲེལ་སྟོང་ཉིད་དུ་ཤེས་ན་ཐག་པ་རུལ་ནས་དབྱིངས་རིག་དབྱེར་མེད་འདྲེས་པ་ཞིག་ཡིན། །
གསུམ་པ། ལྷ་མོའི་ཕ་ཡུལ་འཇིག་རྟེན་འདི་མིན་མོད། ། ཅེས་པ་ནས་ཀུན་གྱི་སྐྱེ་བ་བླངས་པའི་དོན་སྒོར་སྣང་ཞེས་པའི་བར་གྱི་དོན། དེ་ཡང་ཇི་སྐད་དུ། སེམས་ལ་སེམས་མ་མཆིས་ཏེ་སེམས་ཀྱི་རང་བཞིན་འོད་གསལ་བའོ། ། ཞེས་གསུངས་པ་བཞིན་དང་པོའི་སེམས་འདི་ནི་མཐའ་ཐམས་ཅད་དང་བྲལ་བའི་ནམ་མཁའ་ལ་གནས་པའི་ལྷའི་གཟུགས་སུ་བཀོད་དེ། ལྷ་མོའི་ཕ་ཡུལ་བདེ་སྡུག་རེ་དོགས་སྤྲོས་པ་མང་བའི་འཇིག་རྟེན་འདི་མ་ཡིན་མོད་ཀྱང་། མཐའ་དང་བྲལ་བའི་སེམས་ཀྱི་ལྷ་མོའི་ཞབས་ཀྱི་མཐེའུ་ཆུང་གཅིག་ལ་རྨོངས་པ་མ་རིག་པའི་སྐུད་པས་ལུས་པོ་འདི་ལ་དམ་དུ་བཏགས།་ གསུངས་པ་དེའི་དོན་ནི་སེམས་ཀྱི་གནས་ལུགས་འདི་མ་རྟོགས་ན་འཁོར་བ་ཡིན་པ་དང་རྟོགས་ན་སངས་རྒྱས་ཡིན་པར་བསྟན། དེ་ནས་རྨོངས་པ་མ་རིག་པའི་སྐུད་པ་འདི་ཉིད་མ་ཆད་ཀྱི་བར་དུ་ལུས་ཀྱིས་གང་མྱོང་སེམས་ཀྱིས་མྱོང་བར་སྣང་སྟེ།
འཁྲུལ་སྣང་མི་ཟད་པས་མེས་151ཚ་བ་དང་ཆུས་གཤེར་བ་རླུང་གིས་གཡོ་བ་བཅས་ཟློག་མེད་དུ་འབྱུང་བའི་ཕྱིར། འདི་དང་མཐུན་པའི་གཏམ་རྒྱུད་གོ་བདེ་བ་ཞིག་བཀོད་ན། སྔོན་དུས་མི་ཉག་ཕྱོགས་ཀྱི་བླ་མ་ཞིག་གིས་ཁོ་བོས་ངོ་བོའི་ཐོག་ཏུ་འཇོག་སྐབས་བདེ་སྡུག་སོགས་གང་ཡང་མེད་གསུངས་པས། ཉིན་གཅིག་མེས་བསྲེག་པས་ཨ་ཚ་ཞེས་པའི་སྐད་ཤོར་བ་གཞན་གྱིས་ཁོ་ལ་ངོ་བོའི་ཐོག་ཏུ་ཞོག་ཅིག་ཅེས་ལབ་པས། ཁོས་ངོ་བོ་ཡང་ཚ་ཡོང་གི་འདུག་ཅེས་བཤད་པས་ཀུན་དགོད་ཤོར། དཔེ་འདིས་ངོ་བོ་ལ་ཚ་བ་མ་གྲུབ་ཀྱང་སྡུག་བདེན་ལུས་ཀྱི་ཕུང་པོ་འདི་ཉིད་མ་དོར་བར་སེམས་ཀྱི་མྱོང་ཚོར་ལའང་ཟད་མཐའ་མེད་པར་ལུས་ཀྱིས་མྱོང་བར་བསྟན་སྙམ། ཀླུ་སྒྲུབ་དགོངས་རྒྱན་དུ་ཡང་། ཇི་སྲིད་རྣམ་ཤེས་ཀྱི་རྟེན་མ་བརྗེ་བ་དང་ཇི་སྲིད་ཀུན་རྫོབ་ཀྱི་སྣང་བ་མ་འགག་བ་དེ་སྲིད་དུ་སྟོང་ཉིད་མངོན་སུམ་རྟོགས་ཀྱང་སྔར་གང་ཁས་བླངས་པ་དེ་དབང་མེད་དུ་ཁས་ལེན་དགོས་པ་འདི་ལ་རིགས་པས་སྒྲུབ་བྱེད་ཀྱི་འབད་པ་བྱ་མ་དགོས་གསུངས། དེ་བཞིན་དུ་སྣང་བའི་རྣམ་གཞག་འདི་ཀུན་རིག་ངོར་ཡོངས་སུ་རྫོགས་པར་ཞིག་པ་ལ་ཉོན་སྒྲིབ་སྤངས་པ་དང་། སྣང་ངོར་ཡོངས་སུ་རྫོགས་པར་ཞིག་པ་ཤེས་སྒྲིབ་སྤངས་པ་ཡིན་ནོ་གསུངས་པ་བཞིན།
སྣང་ངོར་མ་ཞིག་ན། ཞི་བ་ལྷས། དེ་བྱེད་ཉིད་ཀྱང་ཆགས་སྐྱེ་འགྱུར། ། གསུངས་པ་བཞིན། སྒྱུ་མ་མཁན་གྱིས་སྒྱུ་མའི་བུད་མེད་སྤྲུལ་པ་ཡིན་པར་ཤེས་བཞིན་དུ་ཆགས་པ་སྐྱེ་བའི་རྒྱུ་མཚན་སྣང་ངོར་ཡོངས་སུ་རྫོགས་པར་མ་ཞིག་པའམ་ཤེས་སྒྲིབ་མ་སྤངས་པས་སོ། ། དེ་ལྟར་ན་སྡུག་བདེན་གྱི་ཕུང་པོ་འདི་དག་གི་སྣང་བ་མ་ཟད་བར་དུ་སེམས་ཅན་ཕལ་བ་དག་གི་སེམས་རྒྱུད་ལ་ཕན་གནོད་ཡོད་པ་མ་ཟད། སྣང་བ་མ་ཟད་ན་སྟོང་ཉིད་རྟོགས་པའི་གང་ཟག་ལའང་དེ་བཞིན་ནོ་ཞེས་སོ། ། ་ སྤྱིར་སེམས་ཀྱི་ལྷ་མོ་འདི་ལ་མགོ་དང་རྐང་པ་མཐེ་བོང་སོགས་མེད་ཀྱང་རྒྱུ་མ་རིག་པས་མགོ་རྐང་མཐེའུ་ཆུང་སོགས་བཙན་གྱིས་བཏགས་ནས་དེ་ཉིད་སྐུད་པས་ནན་གྱིས་བཟུང་བས་མཐེའུ་ཆུང་འདི་ལ་ཕན་གནོད་གང་བྱས་པས་ལྷ་མོ་དེ་152ལ་ཡང་བདེ་སྡུག་མཉམ་པར་མྱོང་བར་ཟད་གསུངས། འདི་ཡང་ཆུ་ལས་ཆུ་རླབས་འཕྱུར་བ་བཞིན་དང་། མཁའ་ལས་སྤྲིན་འཁྲིགས་པ་བཞིན་ནོ། །
ཐག་པ་འདི་དེ་ཉིད་དུ་ཆད་ན་མྱ་ངན་ལས་འདས་པས་ཤིན་ཏུ་ལེགས་ཏེ་སྡུག་བསྔལ་མཐའ་དག་ཟད་མོད་ཀྱང་། ཐག་པ་ཆད་པར་འཇིག་རྟེན་ཐམས་ཅད་སྐྲག་གི་ཡོད་དེ་འཁོར་བ་སྤང་བྱ་དང་མྱང་འདས་བླང་བྱ་ཞེས་ཚིག་སྙན་པོར་ཐོན་ཡང་དོན་དུ་ཁ་ཁོག་མི་མཚུངས་པས་དེ་ལྟར་མིན་ཏེ། ཐག་པས་འབྲེལ་ཅི་ཐུབ་ཀྱི་ཐབས་ཤེས་ལ་འབད་དགོས་པའི་ཕྱིར་ན། ཐག་པ་སྲུང་ཕྱིར་ཐག་པའི་སྣེ་ཀུན་ཚེར་མས་དཀྲིས་པར་མཐོང་སྟེ། རྣམ་རྟོག་ཇེ་མང་དང་འཇིག་རྟེན་ཕྱོགས་ལ་མངོན་ཞེན་ཆེ་རུ་བཏང་བའི་དོན་ནོ། ། དེ་༥། ང་དགོངས་རྒྱན་དུ། ཕལ་པ་དྲང་པོའི་རྗེས་སུ་འབྲང་འབྲང་ནས། ། རྒུད་ང། འི་རྩ་བ་ལྷན་སྐྱེས་བདེན་འཛིན་རྙེད། །
མཁས་པ་དྲང་པོའི་རྗེས་སུ་འབྲང་འབྲང་ནས། ། དེ་ལས་སྡུག་པའི་ཀུན་བརྟགས་བདེན་འཛིན་རྙེད། ། གསུངས་པ་འདི་ལྟར་ན་ཨོ་རྒྱན་ཆེན་པོས། ཚེ་འདིར་སངས་རྒྱས་པ་ལ་ཤེས་བྱ་མང་པོ་ལ་བསླབ་པར་མི་བྱའོ། གསུངས་པ་འདི་ལ་ཡང་ཡིད་ཆེས་སྐྱེ་དགོས་པ་ཞིག་རེད། དེ་བཞིན་ཇོ་བོ་རྗེས་བྱང་ཆུབ་ལམ་སྒྲོན་དུ། ཚེ་འདི་ཡུན་ཐུང་ཤེས་བྱའི་རྣམ་པ་མང་། ། ཚེ་ཡི་ཚད་ཀྱང་ཅི་ཙམ་མི་ཤེས་པས། ། ངང་པས་ཆུ་ལས་འོ་མ་ལེན་པ་བཞིན། ། རང་གི་འདོད་པ་དང་དུ་བླང་བར་བྱ། །
གསུངས་པ་འདི་དག་གདམས་ངག་ཁྱད་པར་འཕགས་པ་ཞིག་གོ ། སྤྱིར་ཐོག་མེད་ནས་གསལ་རིག་སེམས་ཀྱི་རྣམ་རྟོག་གྲངས་མེད་པ་གཅིག་རྗེས་གཉིས་མཐུད་ཀྱིས་འབྱུང་བ་དང་། དེ་བཞིན་དུ་ཕྱི་རོལ་གྱི་བྱ་དངོས་མཐའ་དག་འཕེལ་རིམ་ལ་ལྟོས་པའི་རྣམ་པར་ཤེས་པ་ཡང་ཉིན་བཞིན་ཇེ་རྒྱས་སོང་ཡོད། མཐོང་ཆོས་ཚེ་འདི་ལ་ཡང་ཚུང་བྱིས་པར་ཟ་འཐུང་ཚུན་ཆད་བསླབ་པ་ནས་ཀུན་དང་མཉམ་པའི་གཏམ་བཤད་དང་ལས་ལ་སྤྱད་པ་བསམ་ཤེས་པ་བཅས་ལ་མཐོང་ཆེན་པོ་རྩིས་པས་དོན་དུ་འཇིག་རྟེན་ལ་ཞེན་པ་ཆེ་རུ་བཏང་། འཇིག་རྟེན་སྒྲུབ་ཐབས་ལ་མཁས་པ་ཆགས་པ་ལས་ཆོས་ཀྱི་གནས་153ལུགས་ཕྱོགས་སུ་བློ་འཁོར་གྱི་མེད། གནས་ལུགས་ལ་དད་པའི་གང་ཟག་ཡིན་ཕྱིན་འཇིག་རྟེན་ལ་སྒྲོག་བྱེད་ཀྱི་ཐག་པ་སྲུང་ཕྱིར་ད་ལྟའི་བློ་ལ་གང་འཐད་ཀྱི་གྲུབ་མཐའ་མི་འཇོག་ནས་འདི་ལས་འདས་པའི་ཐབས་ལ་འབད་ཅིག དེ་ལྟ་བུའི་བདག་འཛིན་གྱི་ཐག་པ་སྲུང་བའི་རྣམ་རྟོག་བརྒྱད་ཁྲི་བཞི་སྟོང་འདི་དག་ནི་རེག་ན་ཙུབ་ཅིང་མི་བདེ་བར་སྐྱེད་པའི་རྒྱུ་རྐྱེན་ཚང་ནས་གསར་དུ་སྐྱེས་པའི་ཚེར་མ་བཞིན་ནོ། ། འཇིག་རྟེན་པ་དག་གིས་ཐོག་མར་ཉོན་མོངས་པའི་ཚེར་མ་རྣམས་སྐྱེད་བསྲིང་བྱས། སླར་ཡང་འདི་དག་གིས་སྡུག་བསྔལ་སྐྱེད་སྐབས་ཚེར་མའི་རྩེ་མོ་རེ་རེ་བཞིན་དུ་འགོག་པའི་སླད་དུ་ཤེས་བྱ་རིག་པའི་ལས་ཀྱི་རྣམ་གྲངས་རེ་རེ་བསླབ་ཀྱི་ཡོད། དཔེར་ན་ཐོག་མར་འབེན་གསར་དུ་བཙུགས་ཀྱང་དེ་མདས་བརྒྱབ་ནས་རྩ་མེད་བཏང་བ་བཞིན།
འབེན་བཙུགས་པའི་དཀའ་ལས་ལ་ལྟོས་ན་རྩ་མེད་གཏང་མི་ཉན་པ་ཞིག་འདྲ་ཡང་དེ་འང་དེ་ལྟར་མིན་པ་བཞིན་ནོ། ། བླ་མ་ཀར་ལུ་རིན་པོ་ཆེས་ཕྱི་རྒྱལ་པ་དག་ལ་ཆོས་གསུངས་སྐབས། ཁྱེད་ཚོ་ལ་མིའི་ཡུལ་ན་ལྷའི་དཔལ་འབྱོར་ལྟ་བུ་མངའ་ཡང་ཚེར་མའི་སྟེང་དུ་ཉལ་ན་འགྲེ་ལྡོག་གང་འདྲ་བྱས་ཀྱང་བདེ་བའི་གནས་སྐབས་མེད་པ་བཞིན། ནང་སེམས་རྒྱུད་ཀྱི་ཉོན་མོངས་འདི་དག་མ་ཞི་བར་བདེ་བ་མི་ཐོབ་གསུངས་པ་བཞིན་ནོ། ། དེས་ན་འདོད་ཆགས་ཞེ་སྡང་གཏི་མུག་གི་སྡུག་བསྔལ་གྱི་ཚེར་མ་འགོག་པའི་ཕྱིར་འཇིག་རྟེན་པ་རྣམས་ཀྱིས་མི་འདོད་བཞིན་ཁྲལ་ལྟར་བསྟེན་པའི་ལས་འདི། མ་ཤིའི་བར་དུ་ཁོམ་པོ་མེད་པར་བྲེལ་བ་བྱེད་པར་ཟད། དེ་ཉིད་རྫོགས་ནས་ཚར་དུ་མེད་པ་མ་བསྟེན་ཐབས་མེད་པ་ཡིན་པས་སྤང་དུ་མེད་པའི་བྲེལ་བ་འདི། འཇིག་རྟེན་པ་ཀུན་གྱི་སྐྱེ་བ་བླངས་པའི་དོན་སྒོ་ཡིན་པ་འདྲ། དེ་ཡང་དཔེ་གོ་བདེ་བ་ཞིག་བཀོད་ན་འཇིག་རྟེན་པ་རྣམས་ཀྱི་ཞེ་སྡང་གི་སྡུག་བསྔལ་སེལ་ཕྱིར་གཞན་ཉམས་རྒུད་སོང་ནས་རང་ཉིད་རྒྱལ་ཁ་ཐོབ་པ་དེ་ཡིན་པས་དེའི་ལས་ལ་འབད་པ་བཞིན་ནོ། ། བཞི་པ་མཁའ་དང་མཉམ་པའི་སེམས་ཀྱི་ཆ་ཤས་གཅིག་ཅེས་པ་ནས་ས་154སྟེང་འདི་རུ་ལོ་ཤས་སྡོད་པར་ཟད་ཅེས་པའི་བར་གྱི་དོན་འདི་ལྟར།
མྱུར་མགྱོགས་ཀྱི་ཤུགས་དང་ལྡན་པ་རི་བྲག་སོགས་ལ་ཐོགས་མེད་དུ་རྒྱུ་བ་མཁའ་དང་མཉམ་པའི་གསལ་རིག་སེམས་ཀྱི་ཆ་ཤས་གཅིག་སྟེ་ཉོན་མོངས་པ་རྩ་ཉོན་ཉེ་ཉོན་སོགས་ཀྱི་ངོ་བོར་གྱུར་བ་ཞིག་ཤ་དང་ཁྲག་ལས་གྲུབ་པའི་ལུས་ཀྱི་འདམ་དུ་ཚུད་པ་ན། ད་གཟོད་ཚ་གྲང་བཀྲེས་སྐོམ་རེ་དོགས་འཇིགས་སྐྲག་གི་སྡུག་བསྔལ་འདི་ལ་ཟད་མཐའ་མེད་པ་སྙམ། དེ་ལྟ་བུའི་སྡུག་བསྔལ་ཆེ་ལ་འཇིགས་སྐྲག་ཆེ་བ་ཞིག་ལགས། འོན་ཀྱང་འབད་པ་བརྒྱ་ཕྲག་མང་པོ་ཡིས་བསྒྲུབས་པའི་ཤེས་རིག་དཔལ་གྱིས་བསྐྲུན་པའི་ལུས་པོ་ལྔདི། ཆོས་ཉིད་དེ་གནམ་གྱི་རྒྱལ་མོའི་གཟུགས་སུ་བཀོད་དེ་དེའི་བཀའ་ལུང་བཞིན་ལྡོག་མེད་ཀྱིས་ས་སྟེང་འདིར་ལོ་ཤས་སྡོད་པ་ལས་ཐབས་མེད་གསུངས་པའོ། ། སླར་སྨྲས་པ། ལྟ་བ་རྣམ་དག་ཟླ་གཞོན་དྭངས་མ་ཡིས། ། ཟབ་གསང་བདུད་རྩིའི་གྲུ་ཆར་འཇོ་མཛད་པ། ། རེ་དོགས་སྤྲོས་དང་བྲལ་བ་ཕ་རྒན་གྱི། ། ངང་ཚུལ་འཛིན་པ་ཁྱེད་ལ་སྙིང་ནས་གུས། །
ཁྱེད་སྐུ་ཟླ་གཞོན་དྭངས་མ་དུས་ཀྱིས་ཡོལ། ། འོན་ཏང་རྣམ་དཔྱོད་ཉི་མ་བརྒྱ་ལས་ནི། ། རྩོམ་རིགས་ཟེར་བརྒྱས་གངས་ཅན་གཞོན་ནུ་རྣམས། ། མདུན་ལམ་སྣང་བར་བྱེད་པ་ཁྱོད་ཁོ་ན། ། རིག་གཞུང་འཆད་ལ་དོན་གྱི་རབ་འབྱམས་པ། ། སྐད་རིགས་སྨྲ་ལ་ལོ་ཙཱ་ཆེན་པོ་དང་། ། དཀོར་དང་ནོར་གྱིས་དབུལ་བའི་སློང་མོ་བ། ། གྲུབ་དབང་ཁྱེད་ལ་མི་དད་རང་དབང་ཅི། ། འདི་ནི་གཟུར་གནས་བློ་ཡིས་ཉེར་དྲངས་པས། ། 155དོན་གྱི་ཟླ་བ་མཁའ་ལ་འཆར་བ་འདིར། །
འཁྲུལ་བའི་ར་རི་ནག་ནོག་མཚན་མ་དང་། ། ཡ་ཡོ་འཁྱོག་པོའི་འཕེལ་འགྲིབ་མེད་སྙམ་ཡང་། ། མ་རྟོགས་ལོག་རྟོག་ཕྱོགས་རྟོགས་ཀྱིས་བསྒྲིབས་སྟེ། ། རྙོག་པོར་མཐོང་ན་བློ་ལྡན་ཀུན་ད་ཚོགས། ། ཁྲེལ་བའི་གཞི་རུ་གྱུར་པས་བཟོད་གསོལ་ཕྱིར། ། ལྷ་རེག་དཀར་པོས་ཞུ་སྣ་བྱེད་ལས་ཅི། ། 156སི་བོད་སློབ་གྲྭའི་དགེ་རྒན་རྣམ་པར་བསམ་ཆུལ་འགའ་ཞུ་བ། དགེ་རྒན་ནི་མིའི་རིགས་ཀྱི་རིག་གནརུ།་ བརྒྱུད་སྤྲོད་བྱེད་མཁན་ཡིན་ཞིང་། མིའི་རིགས་ཀྱི་སྤྱི་ཚོགས་རྒྱུན་མཐུད་དང་འཕེལ་རྒྱས་བྱེད་པར་ཟམ་པ་ལྟ་བུའི་བྱེད་ནུས་ཐོན་བཞིན་ཡོད།
མིའི་རིགས་ཀྱིས་དུས་རིང་པོར་བསགས་པའི་རིག་གནས་དང་ཚན་རིག་ལག་རྩལ་གྱི་ཤེས་བྱ་དང་། རྩོམ་རིག་སྒྱུ་རྩལ། དེ་མིན་སྤྱི་ཚོགས་ཀྱི་བསམ་བློ་དང་། མཚན་ཉིད་རིག་པའི་ལྟ་ཚུལ་སོགས་འདུས་པའི་སྤྱི་ཚོགས་ཀྱི་བསམ་པའི་རྒྱུ་ནོར་མི་རབས་ནས་མི་རབས་སུ་སྤེལ་བ་དང་ཉར་ཚགས་བྱེད་ཅིང་གོང་དུ་སྤེལ་བར་གཙོ་བོ་དགེ་རྒན་གྱི་ནུས་པར་བརྟེན་དགོས། སློབ་ཁྲིད་ནི་སློབ་མའི་ཤེས་ཡོན་སྐྱེད་སྲིང་བྱེད་པའི་ཐབས་མཆོག་ཡིན། སློབ་ཁྲིད་བྱེད་སྐབས་གཙོ་གནད་ནན་གྱིས་བཤད་པ། དྲིས་ལན་ཚུལ་དུ་རྒྱུགས་ལེན་པ། འོས་འཚམ་གྱི་འགྲེལ་བཤད་བྱེད་པ། སློབ་ཁྲིད་དེ་སྤྱི་ཚོགས་དང་། འཛམ་གླིང་།
མ་འོངས་པ། དེང་རབས་ཅན་ལ་ཁ་ཕྱོགས་པ། མ་ཟད་སྒྲ་དག་ལ་ཚིག་གསལ་བ། དཔེ་བཤད་ནས་དོན་གོ་བར་བྱེད་པ། དོན་བཤད་ནས་རིགས་འགྲེ་གཞན་ལ་སྦྱར་ཤེས་པ། ཤེས་རིག་གི་བགྲོ་གླེང་ལྟར་བྱས་ཏེ་ཐག་གཅོད་པ་སོགས་ཀྱི་དགེ་མཚན་འཛོམས་དགོས། དགེ་རྒན་རང་ཉིད་ཀྱི་འགན་བབས་སློབ་ཁྲིད་ཀྱི་སློབ་དེབ་ལ་བྱང་པ་དང་རྒྱུས་ཡོད་པ་མ་ཟད། རིག་གཞུང་གཞན་དག་ལ་ཡང་བྱང་ཆ་ཡོད་དགོས། ཁྱད་པར་དུ་སྤྱི་ཚོགས་ཀྱི་གནས་ཚུལ་དང་། རྒྱལ་སྤྱི་རྒྱལ་ནང་གི་གནས་ཚུལ་བཅས་ལ་མི་རྨོངས་པ་ཞིག་ཀྱང་དགོས།
དེང་དུས་གནས་ཚུལ་གསར་པ་སྣ་ཚོགས་ཤིག་དུས་དེབ་དང་བརྙན་འཕྲིན་157སོགས་ལས་ཤེས་ཐུབ་པས་དེ་དག་ལ་གཟབ་ནན་གྱིས་བལྟ་རྒྱུ་དང་། ཤེས་ཡོན་པས་ཤེས་རིག་གི་འབེལ་གཏམ་བྱེད་སར་ཞུགས་དགོས། ཚོགས་པ་དེ་དག་དང་མཉམ་དུ་བསམ་བློ་བརྗེ་རེས་དང་། ཐེ་ཚོམ་ཅན་གྱི་གྲོས་གཞི་ལ་ཐུན་མོང་གིས་དཔྱད་པ་གནད་ཕིག་པ་ཞིག་བྱེད་པ་དང་། དེ་དག་ལ་བརྟེན་ནས་རང་ཉིད་ཀྱི་བློ་ཡར་ཐོན་ཡོང་བར་བྱེད་དགོས། དེང་དུས་ཤེས་ཡོན་པ་ཡིན་ཟེར་མཁན་འགའ་དང་འགས་ཤོ་རྒྱན་འཛུགས་པའི་ལས་ལ་ཤ་སྦྲང་ཤ་ལ་འཁོར་བ་ལྟར་བར་མེད་དུ་འཇུག་པ་དང་། ཤེས་རིག་དང་སློབ་གསོ་སྐོར་གྱི་གཏམ་གླེང་སྐབས་མཁྲིས་ནད་ཅན་ལ་མར་ཁུ་བསྟན་པ་ལྟར་ཞེན་ཁ་ལོག་གི་ཡོད། མ་གཞི་དགེ་རྒན་རང་ཉིད་ལ་ཤེས་ཡོན་ཆུ་ཚད་ངེས་ཅན་ཞིག་གིས་གྲུབ་པའི་བསམ་བློ་ལ་སྡོམ་ཚིག་ཅིག་མེད་ན། སློབ་མ་ལ་མ་ནོར་ལམ་སྟོན་ཇི་ལྟར་བྱ། དགེ་རྒན་ལ་འཛོམས་དགོས་པ་མང་ན་ཡང་གནད་ཀྱི་སྡོང་པོ་མེད་དུ་མི་རུང་བའི་ཟུར་གཉིས་ཏེ།
བརྩེ་མཁས་གཉིས་ཡིན་ནོ། དགེ་རྒན་ཁ་ཤས་ལ་བཤད་ན་སློབ་ཁྲིད་ཀྱི་འགན་ལྕོགས་པ་མ་ཟད་འགན་རྣམ་དག་ཁུར་བ་དང་། དངོས་གཞིའི་སློབ་ཁྲིད་ཡང་དག་བྱེད་པ་མ་ཟད་ཟུར་ཁྲིད་བྱེད་པ་དང་ད་དུང་རྣམ་ཀུན་སློབ་གྲྭའི་སྤྱི་ཆོས་ལ་བསམ་གཞིག་བྱེད་ཀྱི་ཡོད། དགེ་རྒན་འགའ་ཤས་ཀྱིས་སློབ་གྲྭའི་ལས་དོན་མིག་སྔར་ཡོད་ཀྱང་མི་ཟུར་དུ་བོར། ལས་ཀ་གང་ཞིག་བྱེད་རུང་གླ་ཕོགས་ཀྱི་རིན་ཙམ་དང་ཁྲལ་འཇལ་བ་ལྟར་ལས་དོན་ཨུ་ཚུགས་ཀྱིས་བྱེད་པ་ལས་རང་མོས་ལྷག་བསམ་གྱིས་བྱེད་པ་མིན། སྤྱིར་འཇིག་རྟེན་གྱི་གཏམ་དཔེ་ལ་རྩམ་ཁུག་ནང་དུ་རྩམ་པ་མེད་ན། ཕོར་པ་ནང་ལ་འབབ་རྒྱུ་མེད་ཟེར་བ་བཞིན་སྤྱིར་ཡག་པོ་མ་བྱུང་ན་སྒེར་ཡག་པོ་བྱུང་ཁུངས་མེད་པས། མིག་རྒྱང་རིང་བའི་བཤེས་གཉེན་དམ་པ་རྣམས་ཀྱིས་སྤྱི་ཡི་དོན་གང་ནུས་ཀྱིས་འབད་བརྩོན་བྱེད་རོགས་ཞེས་རེ་བ་ཞིག་ཞུ་རྒྱུ་ཡིན། མ་གཞི་འཇིག་རྟེན་གྱི་གཏམ་དཔེ་ལ། དགེ་རྒན་ཅི་འདྲ་དགེ་ཕྲུག་དང་ཕ་མ་ཅི་འདྲ་བུ་ཕྲུག་ཟེར་བ་བཞིན་དགེ་རྒན་གྱི་ཤུགས་རྐྱེན་དེས་སློབ་མ་ལ་བག་158ཆགས་ཟབ་མོ་ཞིག་འཇོག་པ་མ་ཟད་སློབ་མ་དེ་ཡང་དགེ་རྒན་དང་ཕྱོགས་སོ་སོ་ནས་འདྲ་བ་ཞིག་ཡོང་གི་རེད་ཅེས་བཤད་ཆོག།
དེར་བརྟེན་དགེ་རྒན་གྱི་གཏམ་བཤད་ཚུལ། གོས་གྱོན་ལུགས། གཤིས་སྤྱོད་ཚུལ་ལྡན་བཅས་ཕྱོགས་ཡོངས་ནས་གཟོབ་པ་ལྷུར་ལེན་བྱས་ཏེ་མིག་དཔེ་འོས་པ་ཞིག་བྱེད་དགོས། ཁྱད་པར་དུ་ང་ཚོ་དགེ་རྒན་རྣམས་ནི་དཔོན་པོ་མ་ཡིན་ལ། འབྱོར་ལྡན་པ་ཡང་མ་ཡིན། ཚོང་དཔོན་ཡང་མིན་ལ་དམག་དཔོན་ཡང་མིན། དེར་བརྟེན་དཔོན་པོ་དང་འབྱོར་ལྡན། དམག་དཔོན་དང་ཚོང་དཔོན་སོགས་ཀྱི་གཤིས་དྲི་ངན་པ་མེད་པ་ཞིག་ཡིན་པར་མ་ཟད་དེ་ལྟ་བུའི་ཉམས་ཡོད་འོས་པ་ཞིག་ཀྱང་མིན། ང་ཚོས་སྐྱེད་སྲིང་བྱེད་པའི་སློབ་མ་ལ་ཡང་དཔོན་ཉམས་སོགས་བཙོག་དྲི་ངན་པ་དེ་དག་མ་གོས་པ་ཞིག་ཡིན་པ་མ་ཟད་། མི་ཡི་རིགས་ལ་ཞབས་འདེགས་བྱེད་པའི་གཡོག་པོ་བཟང་པོ་ལྟ་བུའི་སེམས་ཤིག་ཡོད་པར་བྱེད་དགོས།
ཁྱད་པར་དུ་ང་ཚོས་སྐྱེད་སྲིང་བྱེད་པའི་སློབ་མ་དེ་སྤྱི་ཚོགས་ལ་སྤྱོད་སྒོ་ཡོད་པ། སྤྱི་ཚོགས་དང་ཡ་མ་བྲལ་བ་ཞིག་དགོས། སྐྱེད་བསྲིང་པའི་སློབ་མ་དེ་ཁ་ཡོད་ལག་ཡོད་ཀྱིས་འགྲོ་ལ་ཕན་འདོགས་པའི་ལས་བྱེད་པ་ཞིག་ཡིན་པ་ལས་སྟོང་བཤད་དང་སྟོང་ཉམས་བསྟན་མཁན་ཞིག་ཡིན་མི་རུང་། ཞི་བ་ལྷས་ཀྱང་། འགྲོ་ལ་ཕན་པ་མ་གཏོགས་པ། ། རྒྱལ་བ་དགྱེས་པའི་ཐབས་མ་མཆིས། ། ཞེས་པའི་ཚིག་རྐང་གཉིས་སུ་འགྲོ་ལ་ཕན་མ་གཏོགས་རྒྱལ་བ་དགྱེས་ཐབས་མེད་ཅེས་གནད་སྡོམ་ཞིག་བསྟན་ཡོད། ཁྱད་པར་དུ་དུས་དང་མཐུན་པའི་སློབ་གསོ་སྟེ། ་ རྩོམ་རིག་པ་དང་སྤྱི་འབྲེལ་རིག་པ། དྲུང་ཡིག་རིག་པ་དང་གཞུང་ཡིག་རིག་པ།
ཡིག་སྒྱུར་རིག་པ་དང་གློག་ཀླད་བཅས་ལ་སྦྱོང་པ་བྱ་རྒྱུ་ནི་གལ་ཧ་ཅང་ཆེ། བཟོ་གསོ་བརྡ་ཚད་རྣམས་ལ་ཆེད་སྦྱོང་ཡང་འཛུགས་ཡོད་པས་སྤྱི་ཚོགས་འདི་ལ་མཁོ་གལ་ཡང་ཆེ་ལ་སྤྱི་ཚོགས་ལ་ཁ་ཕྱོགས་ཏེ་སློབ་ཁྲིད་ཀྱི་རྐང་ཡང་འཛུགས་དགོས། དཔེར་ན། གོ་གསུམ་འཛིན་གྲྭར་དགེ་དཔལ་ལྡན་ལེགས་བཤད་ཀྱིས་དཀར་ནག་གི་རྩིས་དང་། སྤྱི་རྩིས་བསྡོམས་ཏེ་སློབ་ཁྲིད་བྱས་པས་དེའི་རྩིས་ལ་བོད་159རྩིས་ཟེར་བ་དང་། དགེ་རྒན་བློ་བཟང་རྒྱ་མཚོས་བོད་ཀྱི་གསོ་རིག་དང་ནུབ་སྨན་ཀྲུང་སྨན་གྱི་ཤེས་བྱ་རྣམས་བསྡུར་ཏེ་བོད་ཀྱི་གསོ་རིག་ཁོངས་སུ་གབ་ཡོད་པའི་ཤེས་བྱ་རྣམས་ཚུར་འབྱིན་ཏེ་ནད་སོགས་བཅོས་ཐབས་བྱེད་ན་བོད་ཀྱི་གསོ་རིག་དེ་ཡག་པོ་ཞིག་ཡོང་གི་འདུག་གསུངས། ཁྱད་པར་དུ་ནད་ངོས་འཛིན་དང་སྨན་ངོས་འཛིན་སོགས་ཀྱི་ཐད་གསོ་རིག་ཁག་སྡུར་བ་བྱས་ཏེ་ཐད་གཏུག་རྒྱུ་ཡང་གལ་ཧ་ཅང་ཆེ། ༡ཁ༩ཊྭཱཾལོའི་ལོ་སྨད་དུ་ལྷ་ས་ལ་ལྟ་སྐོར་འགྲོ་སྲབས་ལྷོ་ཁའི་འབྲིང་རིམ་དགེ་འོས་སློབ་གྲྭ་ཞིག་ཏུ་བཞུགས་མོལ་ཚོགས་འདུ་ཆོགས་དུས་དགེ་རྒན་ལོ་ན་གཞོན་པ་ཞིག་གིས་གསུང་དོན། བོད་ཀྱི་ནང་ཚད་གཉིས་ནི་སྤྱི་ཚོགས་ལ་དངོས་སུ་མཁོ་གལ་མི་ཆེ་ཞིང་། བོད་ཀྱི་ནང་ཚད་གཉིས་ཀྱིས་སྤྱི་ཚོགས་ལ་ཞབས་འདེགས་ཞུ་ཐུབ་ཀྱི་མི་འདུག་ཟེར།
དེ་ལ་ཕྲན་གྱིས་བོད་ཀྱི་སྤྱི་ཚོགས་ནི་ཆོས་ཀྱིས་གྲུབ་པའི་སྤྱི་ཚོགས་ཤིག་ཡིན་པས། ནང་རིག་ལ་ཡང་དེའི་སྤྱི་ཚོགས་ལ་ཞབས་འདེགས་ཞུ་བའི་ནུས་པ་ཡོད་པའི་ངོས་འཛིན་ཡོད་དགོས། ཚད་མ་ནི་ལག་ཆ་ཞིག་ཡིན། དེ་ཆོས་འཇིག་རྟེན་གང་དུ་ཡང་སྤྱོད་ཆོག་པ་ཞིག་ཡིན་གྱི་འཇིག་རྟེན་ན་སྤྱོད་མི་ཆོག་པ་ཞིག་ག་ལ་ཡིན་ཞེས་བཤད། མ་གཞི་ཡང་སྤྱོད་དང་མི་སྤྱོད། སྤྱོད་ཤེས་དང་མི་ཤེས་ནི་གནད་དོན་ཞིག་རེད་མ་གཏོགས་ནང་ཚད་གཉིས་སྤྱི་ཚོགས་ལ་ཁ་གཏོད་པ་ཡིན་ན་སྟོབས་ཆེ་ལ་ཕན་འབྲས་མྱུར་དུ་སྨིན་ཐུབ་པ་ཞིག་ཡིན། དེར་བརྟེན་བོད་ཀྱི་རིག་གཞུང་གང་ཞིག་ཡིན་རུང་སྤྱི་ཚོགས་སམ་འཇིག་རྟེན་ལ་ཁ་ཕྱོགས་ཏེ་ཁྲིད་དགོས་པ་ལས་འཇིག་རྟེན་རྒྱབ་ཏུ་བསྐྱུར་བའི་སློབ་ཁྲིད་བྱས་པ་ཡིན་ན་མིག་ལྡན་གད་ལ་ལྷུང་བའི་ལོ་རྒྱུས་དེ་འབྱུང་ངེས། ། སློབ་མ་ཇེ་མང་དུ་སོང་བ་དང་། ཆེད་སྦྱོང་སྣ་མང་གྱུར་པ། དོ་དམ་བདག་གཉེར་ཆ་ཚང་བ།
སློབ་གསོའི་ཆ་རྐྱེན་བཟང་བ་སོགས་ནི་སི་བོད་སློབ་གྲྭའི་གཞི་རྐང་བརྟན་པོར་ཚུགས་པའི་ཆ་རྐྱེན་ཡིན་ལ། སློབ་གྲྭ་དར་རྒྱས་ཡོང་བའི་རྟགས་ཀྱང་བསྟན་པ་ཡིན། སློབ་མའི་འབྱུང་ཁུངས་དཀར་རྔ་ལིའང་ཡ་160ཁག་སོ་སོ་ལས་ལིའང་ཡ་སོགས་ཕྱོགས་འདུས་འཛིན་གྲྭ་ནི་སྤྱི་ལོ་༡རྫོཁ༦ལོ་ནས་བསྡུ་ཐུབ་པ་བྱུང་བས་སློབ་གྲྭའི་ལས་དོན་ཇེ་མྱོ། ང་སོང་རུང་། མི་རིགས་མཐུན་སྒྲིལ་ལ་ཤུགས་སྣོན། མི་རིགས་རིག་གནས་དར་སྤེལ་གཏོང་བའི་ཁྱབ་ཁོངས་ཆེར་སོང་བས་དགེ་མཚན་ཤིན་ཏུ་ཆེ། དེར་བརྟེན་འགོ་ཁྲིད་དང་དགེ་རྒན་རྣམ་པས་ཕྱོགས་འདུས་འཛིན་གྲྭའི་སློབ་གསོ་ཤུགས་སྣོན་དང་། མཐོང་ཆེན་བྱེད་པ། བདག་གཉེར་བཟང་བ། སློབ་ཁྲིད་ཀྱི་འགན་སྤུས་དག་ཁུར་བ་མ་ཟད།
སྐབས་སྐབས་སུ་སློབ་དོན་ཁྲུའུ་དང་སློབ་མའི་ཁོ། སློབ་དཔྱོད་ཁང་བཅས་ཀྱི་འགོ་ཁྲིད་རྣམ་པས་ཀྱང་སློབ་གསོའི་སྐད་ཆ་དང་ཁོ་ཚོའི་བསམ་འཆར་བསྡུ་ལེན་བྱེད་ན་སྙམ། ཡིན་ན་ཡང་། སྒྲིག་ལམ་ལ་དམ་ལྷོད་མེད་པར་མས་བུ་ལ་བརྩེ་བ་ལྟར་བཀའ་བཀྱོན་དགོས་པ་ལ་བཀའ་བཀྱོན་དང་། སློབ་གསོ་དགོས་པ་ལ་སློབ་གསོ། ཆད་པ་བབ་པ་ལ་ཆད་པ་གཅོད་དགོས་པ་ལས་སྙིང་རྗེ་གོ་ལོག་བྱེད་མི་རུང་། ཁྱད་པར་དུ་ཁོང་ཚོར་བོད་ཡོངས་གྲགས་ཀྱི་སྲོལ་རྒྱུན་དང་གནའ་བྲོ་དང་གནའ་ཀླུ་སོགས་ཀྱི་ཐད་ནས་ཁྱད་ཆོས་ཐོན་པར་ཞིག་སྦྱོང་བཅུག་དགོས། ཆེད་ཁྲིད་བྱེད་པ་ནི་ཤེས་རིག་སྣ་མང་བསྡུ་རུབ་བྱེད་པའི་ཐབས་མཆོག་ཡིན། དེར་བརྟེན་ཆེད་ཁྲིད་ཀྱི་ལམ་ལུགས་དེ་རྒྱ་ཆེ་རུ་གཏང་དགོས། ཆེད་ཁྲིད་པས་གཙོ་གནད་གཅིག་དང་གཉིས་གསུམ་ལས་མང་མི་རུང་།
དེ་བཤད་རྗེས་སློབ་མས་གཙོ་གནད་དེ་དག་གཞི་བཞག་བྱས་ཏེ་དྲི་བ་བྱེད་དགོས། རང་རེའི་སློབ་གྲྭའི་དགེ་རྒན་རྣམ་པས་ཆེད་ཁྲིད་བྱེད་པ་མ་ཟད། ཕྱི་ཡི་སློབ་དཔོན་ཆེན་མོ་དང་མཐོང་ཐོས་ཧ་ཅང་རྒྱ་ཆེ་བའི་མི་སྣ་དག་གདན་ཞུ་བྱས་ཏེ་ཆེད་ཁྲིད་བྱེད་དུ་འཇུག་པ། དེ་འདྲ་བྱེད་པ་ཡིན་ན་ཆབ་སྲིད་དཔལ་འབྱོར་རིགགནས་དམག་དོན་སོགས་ཀྱི་ཤེས་རིག་ཡོད་དགུ་དེ་ཕྱིར་ཕུད་ནས་ལྟད་མོ་བལྟ་རྒྱུའི་གོ་སྐབས་ཐོབ་པས་བདེན་རྫུན་གྱི་དབྱེ་བ་གསལ་པོ་འབྱེད་ཆོགགསེར་དངུལ་ཟངས་ལྕགས་གང་ཞིག་ཡིན་རྡོ་ལ་བརྡར་ན་ཤེས་པ་བཞིན། མངོན་རྗེས་ལུང་གསུམ་གྱིས་དེ་དག་ལ་དཔྱོད་པའི་དུས་བདེན་རྫུན་དེ་མངོན་161གསལ་དོད་པོ་ཞིག་ཡོང་གི་རེད་སྙམ། མ་ཟད་ང་ཚོའི་ཤེས་རིག་གིས་འཛམ་གླིང་གི་ཤེས་རིག་ལ་ཁ་གཏད་བཀྱག་དགོས། འགྲན་སྡུར་གྱི་དུས་རབས་འདི་ལ་ཤེས་རིག་གི་འགྲན་སྡུར་ཡང་དགོས། གལ་ཏེ་ང་ཚོའི་ཤེས་རིག་གིས་གཞན་གྱི་ཤེས་རིག་ལ་སྡུར་བ་མ་བྱེད་ན། ང་ཚོའི་ཤེས་རིག་ལ་བང་རྩལ་ག་འདྲ་ཡོད་སུས་ཤེས། ཕྲན་གྱི་ལྟ་སྟངས་ལྟར་ན་ཤེས་རིག་མི་འདྲ་བ་སོ་སོ་འགྲན་སྡུར་རམ་ཕོག་ཐུག་བྱ་དགོས།
སི་བོད་སློབ་གྲྭ་རྟའུ་ནས་དར་མདོར་སྤོས་པ་ཡིན་ན་བོད་ཀྱི་རིག་གནས་སློབ་ཁྲིད་ཉམས་རྒུད་འགྲོ་རྒྱུ་རེད་ཅེས་མང་པོ་ཞིག་གིས་སྔོན་དེ་འདྲ་བཤད་སྐབས། དགེ་མཁྱེན་རབ་འོད་གསལ་གྱིས། དཔའ་བོ་འཛིང་ས་ནས་མི་ཤི། སྡར་མ་བྲོས་ས་ནས་ཤི་ཟེར་བ་དེ་ཡོང་གི་རེད། ནང་དུ་སྡོད་པ་ལས་ཕྱིར་བུད་ན་དགའ་གསུངས་པ་བཞིན་བོད་ཀྱི་ཤེས་རིག་ཀྱང་ཕྱིར་བུད་ནས་གཞན་གྱི་ཁ་གཏད་དུ་ལངས་དགོས་པ་ཞིག་ཡིན་སྙམ། ང་ཚོ་སློབ་གྲྭའི་དགེ་རྒན་རྣམས་ཀྱིས་ཆེད་ཁྲིད་བྱེད་པའི་ལམ་ལུགས་བཀོད་ནས་བཟུང་འཛིན་གྲྭ་སོ་སོས་ཀྱང་རྩ་འཛུགས་བྱས་ཏེ་རེ་མོས་ཀྱིས་བཤད་དུ་བཅུག་པས་གོ་བརྒྱད་ལོ་ལ་གཏམ་བཤད་འགྲན་སྡུར་བྱེད་སྐབས་སྔར་ལས་ཀྱང་ཇེ་བཟང་སོང་ཡོད་པ་ནི་མངོན་སུམ་དུ་དམིགས། ད་ཕྱིན་ཆད་ཀྱང་འཛིན་གྲྭ་སོ་སོས་གཏམ་བཤད་སྦྱོང་བརྡར་ཐེབས་ཕྱིར་བཤད་པ་རེ་མོས་བྱེད་བཅུག་དགོས། འོན་ཀྱང་རྩ་འཛུགས་ཡོད་པ་སྒྲིག་ལམ་ཡོད་པ་བཅས་ཤེས་ཡོན་པའི་བྲོ་བ་ཡོད་པའི་སྐད་ཆ་བཤད་དགོས་པ་ལས་སྟོང་བཤད་དང་འཁྱོག་བཤད། ས་བཤད་རྡོ་བཤད་སོགས་བྱ་མི་རུང་། སློབ་གྲྭའི་ལས་དོན་གང་ཞིག་འགོ་བཙུགས་ནས་བཟུང་སྤྱི་ཡི་དོན་དུ་འགྱུར་དང་མི་འགྱུར།
སྤྱི་ལ་ཕན་ཐོགས་དང་མི་ཐོགས་བསམ་གཞིག་བྱས་ཏེ་ལས་དོན་བསྒྲུབ་རྒྱུ་གལ་ཆེ། ཁྱད་པར་མ་འོངས་པའི་དོན་ཏེ་མིག་རྒྱང་རིང་པོར་གཟིགས་དགོས་པ་ལས་གནས་སྐབས་ཀྱི་འུར་འུར་ཟིང་ཟིང་ཞིག་གིས་དོན་ཐོན་གྱི་མ་རེད་སྙམ། སྤྱི་ཡི་དོན་དུ་ཤ་སྣག་རུས་ལ་ཕབ་སྟེ་ལས་དོན་སྒྲུབ་མ་ཐུབ་162རུང་། སྤྱི་ཡི་བསམ་བློ་དང་སྤྱི་ལ་ཕན་པའི་ཚིག་གཅིག་གསུངས་ན་ཡང་དགའ་འོས་པ་ཞིག་ཡིན། ལས་དོན་འགྲུབ་དང་མི་འགྲུབ་ནི་མཐུན་སྒྲིལ་ལ་ཐུག། མཐུན་སྒྲིལ་གྱི་དཔུང་སྡེ་ཞིག་ཆགས་ན་གང་ལ་ཡང་ཕྱིར་བཤོལ་མི་དགོས་པ་ཞིག་ཡིན་སྙམ། མཐུན་སྒྲིལ་མེད་ན་བདེ་འཇགས་མེད། བདེ་འཇགས་མེད་ན་སློབ་གསོ་དར་རྒྱས་གཏོང་རྒྱུ་ཕར་ཞོག། མཐའ་མ་རང་ཉིད་རང་གིས་བརླག་པ་ལས་གཞན་རློག་བྱེད་གང་ཡང་མི་དགོས། ཁྱད་པར་དགེ་རྒན་རྣམས་ལ་མཐུན་སྒྲིལ་ཡོད་དགོས།
སློབ་གྲྭ་འདི་ལ་ས་ལག་མཐིལ་ཙམ་ཞིག་བདག་གིར་བཟུང་རྒྱུ་མེད་པ་ནས་ད་ལྟ་ས་རྒྱ་ཆེན་པོ་འདི་འདྲ་ཞིག་བེད་སྤྱོད་རྒྱུ་བྱུང་བའི་བར་གྱི་འཕེལ་རྒྱས་འདི་ཡང་མཐུན་སྒྲིལ་གྱི་འབྲས་བུ་ཡིན། དགྲ་བྱུང་ན་གྲི་ཁ་མཉམ་ལེན། གྲོགས་བྱུང་ན་ཕོར་བ་མཉམ་འཛུགས་བྱེད་དགོས་པ་ལས། དགྲ་རང་ཁྱིམ་ནས་ལངས། ནད་སྨན་ཁུག་ནས་ཐོན་པ་ཡིན་ན་ཤིན་ཏུ་བཅོས་མི་རུང་བའི་བྱ་ངན་ཞིག་ཡིན། སྤྱིར་དགེ་རྒན་དང་ལས་བྱེད་པ་གང་ཡིན་རུང་སོ་སོའི་ལྟ་ཚུལ་དང་བསམ་བློ་བཅས་ཚིག་གི་ལམ་ནས་ར་སྤྲོད་ཆོག་པ་ལས། དགྲ་འཛིན་མཁན་ཡང་མེད་ལ་འཛིན་ཡང་མི་རུང་། ཏཱ་སི་ཏུ་བྱང་ཆུབ་རྒྱལ་མཚན་སྙུན་མནར་སྐབས་ཞལ་ཆེམས་སུ། ངའི་ཚིག་ལ་དཔང་པོ་གྱིས། བར་དུ་མི་མ་ཞུགས་པ་དང་།
སྤུན་ཕུ་བོ་ནུ་བོ་འདྲ་གྱིས། ཁྱེད་རྣམས་ནང་མཐུན་ན། ཕྱིའི་དགྲ་ལ་སྐྲག་མི་དགོས། སུས་ཀྱང་གླགས་མི་ཆེ། ནང་ཞིག་བྱས་ན། ཕྱིའི་དགྲ་མི་དགོས། ཁྱེད་རང་ཚོས་རང་ཚོད་མི་ཐུབ་པས། དེར་མ་སོང་ཞིག་རེམ་གསུངས་པ་བཞིན་ནང་མཐུན་པོ་བྱ་རྒྱུ་གལ་ཆེ། གནས་ཚུལ་ཡོད་ན་གདོང་གཏུག་ནས་སྒྲོག་བཀྲོལ་ཐག་ཆོད་སླ་བ་མ་ཟད། ཁྱིམ་ཚང་གང་གི་མི་བཞིན་འཛེམ་མེད་ཀྱི་སྐད་ཆ་བཤད་ན་ཆེས་ལེགས་པ་ཞིག་ཡིན།
ང་ཚོའི་སློབ་མས་ང་ཚོ་སློབ་གྲྭའི་རྒྱུགས་ར་ནང་རྒྱུགས་སྤྲོད་དགོས་པ་མ་ཟད། སྤྱི་ཚོགས་ལ་རྒྱུགས་སྤྲོད་དགོས། གལ་ཏེ་སྤྱི་ཚོགས་ལ་རྒྱུགས་མ་སྤྲོད་ན་163སློབ་གྲྭའི་ཚེ་སྲོག་ཡུན་རིང་བརྟན་མི་ཐུབ་ཐག་ཆོད། དེར་བརྟེན་ང་ཚོའི་སློབ་མས་སྤྱི་ཚོགས་ལ་རྒྱུགས་སྤྲོད་པའི་ཆ་རྐྱེན་ནམ་གྲ་སྒྲིག་བྱེད་རྒྱུ་གལ་ཆེ། ང་ཚོ་ལ་སྤྱི་ཚོགས་ཀྱི་སྐར་མ་མཐོན་པོ་ཞིག་སྤྲོད་བྱུང་ན། བུ་ཕས་མི་བསྟོད་དགྲས་བསྟོད། བུ་མོ་མས་མི་བསྟོད་གནས་ཀྱིས་བསྟོད་ཟེར་བའི་དཔེ་དེ་འགྱུར་གྱི་རེད། ང་ཚོའི་སློབ་མ་ལ་སྤྱི་ཚོགས་ཀྱིས་གཤིས་སྤྱོད་ཀྱི་ཐད་ལ་སྐར་མ་མཐོན་པོ་ཞིག་སྤྲོད་ཀྱི་ཡོད། ད་དུང་དབུ་ཁྲིད་དང་དགེ་རྒན་རྣམ་པས་སློབ་མས་སྐར་མ་མི་ལོན་པའི་ཆ་དེ་གང་ཡིན་ཞིབ་ཕྲ་བྱས་ཏེ་ཤེས་དགོས་པ་མ་ཟད། དེའི་ཆ་ལ་ཤུགས་སྣོན་བྱ་དགོས།
མཆོག་སྤྲུལ་གཟན་དཀར་རིན་པོ་ཆེས་ང་ཚོ་སློབ་མས་བོད་ཀྱི་རིག་གཞུང་ཤེས་པའི་ཆ་ནས་སྐར་མ་མཐོན་པོ་ཞིག་སྤྲད་ཡོད། སློབ་དཔོན་ཆེན་མོ་མཁྱེན་རབ་འོད་གསལ་གྱིས་ང་ཚོ་སློབ་གྲྭས་སྲོལ་རྒྱུན་རིག་གནས་ཤེས་པའི་ཆ་ནས་སྐར་མ་མཐོན་པོ་ཞིག་སྤྲད་ཡོད། སློབ་དཔོན་ཆེན་མོ་དམུ་དགེ་བསམ་གཏན་གྱིས་ང་ཚོ་སློབ་གྲྭས་སྲོལ་རྒྱུན་རིག་གནས་ཤེས་པའི་ཆ་ནས་སྐར་མ་མཐོན་པོ་ཞིག་སྤྲད་ཡོད། ཕྲན་གྱི་ལྟ་སྟངས་ནི་སློབ་གྲྭ་འདིའི་ཁྱད་ཆོས་མི་ཤོར་བ་སྲ་བརྟན་གྱི་སྡོང་པོའི་རྩེར་སྤྱི་ཚོགས་ལ་ཕན་འབྲས་ཡོད་པའི་འབྲས་བུ་ཞིག་སྨིན་ཐབས་དེ་གང་གི་བཟང་ཐབས་ཤེས་བྱེད་དགོས། གོང་གི་ཞུ་བ་འདི་དག་ནི་རང་རྒྱུད་ལ་མེད་པའི་ཁ་ཆོས་ཙམ་ཞིག་ཡིན་རུང་འདི་འདྲ་ཞིག་འགྲུབ་ཐུབ་ན་སྙམ་པའི་རྒན་མོ་བསམ་བཟང་གི་ཁ་ཏ་བཞིན་བཤད་པ་ཡིན་པས། འགྲིག་མིན་རྣམ་པ་ཚོས་གཟིགས་ཏེ་ལེགས་ཆ་དང་བླང་དང་སྐྱོན་ཆ་རིང་དུ་དོར་བ་མཛོད་ན་ཆེས་མཛེས་པར་སྣང་། དེ་བཞིན་བཤེས་གཉེན་རྣམ་པས་སོ་སོའི་ལྟ་བ་དེ་ཤེས་རིག་གི་བགྲོ་གླེང་བྱེད་ཕྱིར་ཡིག་ཆ་རེ་བྱས་ཏེ་གྲོས་གཞི་བཟོ་ན་དེ་ལས་ཀྱང་མཛེས་པར་སྣང་ངོ་། ། 164ཤིང་རྟ་འཁོར་ལོ། ་ ་ སྤྱི་ལོ1978ལ་ངེད་དོལ་མདའ་གྲོང་དུ་ཤིང་རྟ་འཁོར་ལོ་ཞིག་རྫོང་སྲིད་གཞུང་གིས་མཁོ་བཙོང་བྱས། སྐབས་དེར་གྲོང་པའི་རྒན་གཞོན་ཕོ་མོ་ཀུན་གྱིས་ངོ་མཚར་འབུམ་ལྡན་གྱི་ལྟད་མོ་ལ་གཡེང་པ་བཞིན་ཤིང་རྟ་འཁོར་ལོ་དེའི་གཡས་གཡོན་མདུན་རྒྱབ་མགོ་མཇུག་བར་གསུམ་ཀུན་ལ་ལྟ་བཞིན་འདིའི་ཕན་འབྲས་ནི་བཤད་མི་ཤེས་པ་ཞིག་རེད་ཟེར་ནས་གཅིག་གིས་གཅིག་ལ་མགོ་གཡུག་བཞིན་ལག་པའི་བརྡ་དང་ལུས་ཀྱི་རྣམ་འགྱུར་བཅས་ལོ་ཡག་སྙེ་མ་རླུང་གིས་བསྐྱོད་པ་བཞིན་ཚ་ཚ་འུར་འུར་བྱེད་ཀྱིན་འདུག
རང་ཉིད་ཀྱིས་ཀྱང་འཕྲུལ་ཆའི་རིགས་མཐོང་བ་མངོན་སུམ་གྱུར་པ་ཐེངས་དང་པོ་ཡིན་པས་ལྟད་མོ་ཡུན་རིང་བལྟས། དེ་ནས་ཤེས་ཅན་གྱི་རྒད་པོ་དང་བསམ་བཟང་གི་རྒན་མོ་རྣམས་ཀྱིས་ལོ་ན་གཞོན་པའི་ཕོ་མོ་དག་ལ་འཕྲུལ་ཆ་བེད་སྤྱོད་བྱེད་སྐབས་ཤིན་ཏུ་སེམས་ཆུང་བྱེད་དགོས་མ་གཏོགས་གྱོང་ཁ་ཆེན་པོ་ཡོང་གི་རེད་ཅེས་བཤད། སྡེ་བའི་འགོ་ཁྲིད་ཟླ་བས་འཕྲུལ་ཆ་བེད་སྤྱོད་བྱེད་སྐབས་བདག་གཉེར་བྱེད་པའི་དགོས་པ་དང་བདག་གཉེར་བྱ་ལུགས་བཅས་དྲིལ་བསྒྲགས་དང་སློབ་གསོའི་ཆེད་དུ་ཚོགས་འདུ་བསྡུས། ཁོས་ཐོག་མར་འཕྲུལ་ཆ་འདིའི་དོན་དུ་སྒོར་མོ་བསོག་ལུགས། གོང་རིམ་གྱི་འགོ་ཁྲིད་ལ་ཡར་ཞུ་བྱ་ལུགས། འབྲེལ་བ་ཅི་འདྲ་བྱེད་པ་སོགས་མདོར་ན་ངས་བྱས་ངས་ཐོན་གྱི་སྐད་ཆ་མང་པོ་ཞིག་བཤད། དེ་མཚམས་ཨ་ཞང་སྐལ་དགས་ད་འཕྲུལ་ཆ་འདི་འདྲ་ཐོབ་པ་འདི་ནི་ཏང་དང་རྒྱལ་ཁབ་ཀྱི་བཀའ་དྲིན་དང་རྒྱཅི་ཆེའི་མང་ཚོགས་ཀྱི་འཇོན་ཐང་ཡིན་ལུགས་བཅས་མང་པོ་ཞིག་བཤད། སྟག་རྒོད་ཚང་གི་བུ་རྡོ་རྗེ་སྟོབས་རྒྱལ་གྱིས་མདོར་ན་འཕྲུལ་ཆ་165འདི་འདྲ་ཞིག་ང་ཚོའི་གྲོང་ལ་ཐོབ་པ་འདི་གནས་ཚུལ་བཟང་པོ་ཡིན། ད་ཕྱིན་ཆད་བདག་གཉེར་བྱེད་རྒྱུ་གལ་ཆེ་ཞེས་བཤད། ཚོགས་འདུ་རིང་དྲག་ནས་མཚན་མོར་གྱུར་པ་དང་།
སྨག་སྒྲ་བེ་སྒྲི་བེའི་སྐབས་མི་མང་ཚོགས་པའི་དབུས་ནས་ཨ་ནེ་ཆོས་མཚོས་ཕྱེན་ཆེན་པོ་ཞིག་ཤོར་ནས་ཀུན་གྱིས་ལག་པས་ལག་པར་བརྡེག་བཞིན་ཧ་རྒོད་དུས་གཅིག་ལ་བྱེད་ཀྱིན་ཚོགས་འདུར་གྲོལ་བརྡ་གཏོང་བ་བཞིན་ཚོགས་འདུ་ཡང་གྲོལ། ཕྱེན་སྐྱོགས་དེས་ཕྱོགས་ལྷུང་ཅན་གྱི་ང་རྒྱལ་དང་ཁོང་ཁྲོ་རྣམས་ཀྱང་མེག་མེད་དུ་བརླག ། སྐབས་དེར་གྲོང་བརྡལ་དུ་ཤིང་རྟ་འཁོར་ལོ་ནི་གཏམ་གསར་པ་ཞིག་ཏུ་གྱུར་བས་ཁྱིམ་ཚང་རེ་རེ་བཞིན་བཤད་རྟེན་བྱས། དེ་ནས་ཤིང་རྟ་འཁོར་ལོ་གཏོང་མཁན་མི་གཉིས་བསྐོ་བཞག་བྱས་ཤིང་ཐེངས་དང་པོར་ཤིང་རྟ་རྟ་ཕོ་ལྔ་ལ་དྲུད་དུ་བཅུག་ཏེ་སྨན་ནག་རྒྱབ་ཏུ་ཤིང་འཐུ་འགྲོ་བའི་སྟ་གོན་བྱས། སྐབས་དེར་ཤིང་རྟ་དེ་ལ་ལྟད་མོ་བ་སྔར་ལས་ཀྱང་ཇེ་མང་དུ་སོང་། དེ་དུས་མི་ཚོགས་དབུས་ནས་ཨ་མྱེ་བཀྲ་ཤིས་ཀྱིས་སྣ་དུད་སེར་པོ་གང་བགྲང་བཞིན་རྒྱལ་བའི་བཀའ་དང་བསྟན་བཅོས་ཀྱི་གཞུང་ན་གནམ་གྲུ་དང་རྫས་ངན་སོགས་ཐ་ན་རྫ་མ་བཟོ་ལུགས་ཚུན་ཆད་གསུངས་ཡོད་པས་སྐྱབས་སུ་མཆི་ཟེར། དེ་དུས་ལོ་ན་ཉི་ཤུ་ལོན་པའི་ཕོ་གསར་རྡོ་རྒོད་ཀྱིས་འོ་ན་ཁོང་རྣམ་པས་གསར་བསྐྲུན་མི་བྱ་བའི་རྒྱུ་མཚན་ཅི་རེད་ཟེར་ནས་ཧ་རྒོད་ཆེན་པོ་ཞིག་བྱས། མཁན་པོ་ཆོས་བཟང་གི་རྩ་ནས་དཔེ་ཆ་ཅུང་སྦྱོང་མྱོང་བའི་གྲྭ་བ་བློ་བཟང་གིས་དེ་དག་འཁོར་བར་འཕེན་བྱེད་ཀྱི་རྒྱུ་ཉོན་མོངས་ཡིན་པས་བཟོ་སྐྲུན་མ་བྱས་པ་རེད་མ་གཏོགས་སངས་རྒྱས་ཀུན་མཁྱེན་ཡིན་པས་ཆོས་ཐམས་ཅད་མཁྱེན་གྱི་ཡོད་པ་རེད་ཟེར། གཏམ་དེ་ལ་ཨ་མྱེ་བཀྲ་ཤིས་ཀྱིས་མགོ་བོ་གུག་གུག་བྱེད་བཞིན་རྣམ་འགྱུར་བཟང་པོ་བསྟན། རྫོང་སློབ་གསོ་ཅུས་ཀྱི་ལས་བྱེད་པ་འགྱུར་རྡོ་ཁོས་དགོངས་པ་ཞུས་ཏེ་ཕ་ཡུལ་ལ་ཡོད་པར་ཁེལ་བས་ཁོ་ཡང་དེར་སླེབས་སོང་།
དེང་སང་ཚན་རིག་དར་རྒྱས་ཆེ་བའི་རྒྱལ་ཁབ་ལ་ལས་ཁྱིམ་དུ་གློག་བརྙན་བལྟ་བ་དང་ཟླ་སྐར་166གྱི་གོ་ལའི་ཐོག་ཏུ་འཕུར་བསྐྱོད་བྱེད་བཞིན་ཡོད་ཅེས་བཤད། དེ་དུས་ཨ་ཁུ་དམ་པས་རྒྱ་ཆེ་རྒྱང་རིང་གི་སྐད་ཆ་ཕན་ཐོགས་མི་འདུག། ཕན་པ་ཡོད་ངེས་ཤིང་རྟ་སྒ་སྒྲིལ་འདི་རེད། ད་མང་པོ་མི་བཤད་གྲོང་པའི་བཀོད་སྒྲིག་ལྟར་རང་རང་སོ་སོས་ཤིང་འཐུ་འགྲོ་བའི་གྲ་སྒྲིག་གྱིས་ཟེར། ཕྱི་ཉིན་སྔ་མོར་སྐྱེས་པ་སྟོབས་ཅན་ཁ་ཤས་དང་འགོ་ཁྲིད་བཅས་ཀྱིས་ཤིང་རྟ་འཁོར་ལོ་འགྲོ་ཆས་ཀྱི་གྲ་སྒྲིག་བྱེད་སྐབས་སོ་སོའི་བཟའ་ཟླ་རྣམས་ཀྱིས་ཁྱེད་ཚོས་གཟོབ་རང་སྲོག་ནི་ཤིན་ཏུ་གལ་ཆེ་བ་ཞིག་ཡིན་ཅེས་བཤད་བཞིན་པའི་སྒང་དེར་བུ་མོ་མེ་ལོས་ཆུ་ཟོམ་སྟོང་པ་ཞིག་རྒྱབ་ཏུ་ཁུར་ནས་བྱུང་བས་དེ་ལ་ཀུན་གྱིས་སྡང་མིག་གིས་བལྟས་ནས་རྟགས་ངན་པར་རྩིས། དེ་ནས་ཤིང་རྟ་དེ་རྟ་རྒོད་རྣམས་ཀྱིས་དྲུད་དེ་གྲོང་པ་དང་ཁ་གྱེས་ཏེ་ལམ་ཆུང་བརྒལ་ནས་གཞུང་ལམ་ཐོག་སླེབས་གྲབས་ཡོད་སྐབས། མི་ཐམས་ཅད་ཀྱིས་ད་རླངས་འཁོར་དང་ཐུག་ཕྲད་ཡོང་སྐབས་རྟ་འདྲོག་སྟེ་ཆག་སྒོ་ཞིག་ཉོ་ཐག་ཆོད་རེད་བསམ་སྟེ་འཇིགས་སྐྲག་གིས་རྔུལ་ཆུ་ཤོར། སེམས་འཚབ་འཚུབ་ངང་ནས་གཅིག་གིས་གཅིག་ལ་གཟོབ་གཟོབ་ཟེར་བཞིན་འགའ་ཤས་ཀྱིས་བླ་མ་མཁྱེན་ཟེར། འགའ་ཤས་ཀྱིས་རྗེ་བཙུན་སྒྲོལ་མ་མཁྱེན་ཟེར་ནས་སོ་སོས་ཅི་དགའི་ངང་ནས་གསོལ་བ་འདེབས་བཞིན་གཞུང་ལམ་ཐོག་ཏུ་མུ་མཐུད་དེ་བསྐྱོད། ཡུད་ཙམ་སོང་རྗེས་རླངས་འཁོར་ཆུང་ཆུང་ཞིག་མར་འོང་བ་མཐོང་བས་ཆེས་ཆེར་སྐྲག་འཇིགས་སྐྱེས་པའི་མོད་ལ་རྟ་རྒོད་རྣམས་ཀྱི་ཁ་དང་རྣ་བ་ལ་ཧུབ་རུ་ཕགས་རུབ་ཀྱིས་འཇུས་ཏེ་ཤིང་རྟ་འགྲོ་མཚམས་བཞག་པ་དང་རླངས་འཁོར་ཤིང་རྟའི་ཟུར་ནས་མར་སོང་རྗེས་ད་གཟོད་ཤིང་རྟ་འཁོར་ལོ་དེད་ནས་སོང་།
དེའི་རྗེས་སུ་རྟ་རྣམས་མི་འདྲོག་པའི་གདེངས་ཚོད་ཐོབ་པས་རླངས་འཁོར་ཆེ་ཆུང་གང་ལ་འཕྲད་ཀྱང་མཚམས་འཇོག་མ་བྱས་པར་ལམ་ཟུར་ནས་སོང་བས་བདེ་བར་གནས་སུ་ཕྱིན། དེའི་ཚེ་ཤུལ་གྱི་ཁྱིམ་མི་རྣམས་ཀྱིས་ད་ག་འདྲ་བཟོ་འོང་ཟེར་ནས་སེམས་མི་བདེ་བའི་གཏམ་མང་པོ་ལབ། དེ་ནས་སྐྱེས་པ་དེ་དག་གིས་སྟོབས་ཤུགས་ཅི་ཡོད་ཀྱིས།་ ཤིང་བཅད་དེ་ཤིང་རྟ་ལ་རི་སྤུང་167སྣཔ་ལྟར་བརྩེགས་ཏེ་ཐག་པས་དམ་ངོ་ར་བསྡམས་ནས་སྔར་ལྟར་ཡུལ་ཕྱོགས་སུ་འོང་བ་དང་། ཁྱིམ་དུ་སླེབས་ཉིན་རྒན་སྐྲ་དཀར་དང་ཆུང་བྱིས་པ་ཡན་གྱིས་བསུ་བར་བྱས། ད་རེས་ལས་དོན་དེ་བཀྲ་ཤིས་བདེ་ལེགས་ཀྱི་མཇུག་རྫོགས་པས་གྲོང་བ་གཅིག་པོ་བློ་བདེ་བ་དང་། ཤིང་རྟས་འབུད་ཤིང་ལྕོགས་པའི་ཚད་མཐོ་བ་ལ་བརྟེན་ནས་སེམས་ལ་དགའ་བ་ཐོབ ་ཉི་མ་འགའ་སོང་རྗེས་སྟོན་གྱི་ལོ་ཏོག་བསྡུ་རན་པས་ཤིང་རྟས་འདྲུད་དགོས་པའི་འཆར་གཞི་བཞག་སོང་། ཤིང་རྟས་ཚུར་ལོ་ཏོག་དྲུད་དེ་ཕར་སྟོང་བར་འགྲོ་སྐབས་ཤིང་རྟའི་ཐོག་ང་རང་འདུག་རྒྱུ་བྱུང་། སྤྱིར་ལམ་ཐམས་ཅད་ལ་སྒང་འབུར་མང་སྟབས་ཤིང་རྟའི་ཐོག་སྡོད་སྐབས་ཡ་སོས་མ་སོར་བརྡབ། ཨོང་མགོ་པང་ལེབ་ལ་བརྡེག།
ལུས་པོ་ཐམས་ཅད་དཀྲུགས་བཞིན་དུ་ཡང་སྐྱིད་སྣང་གིས་ཁེངས། འདི་ནི་གསར་དུ་འཕྲུལ་ཆའི་རིགས་དང་པོར་སྤྱོད་པའི་སྐལ་བ་དང་ལྡན་པའི་རྒྱུ་མཚན་གྱིས་ཡིན་ཚོད་རེད། སྟོན་ལས་མཇུག་རྫོགས་རྗེས་ལོ་ཏོག་བརྡུང་སྟེ་རྒྱལ་ཁབ་གཞུང་ལ་འབྲུ་ཁྲལ་བཀྱག་དགོས་སྐབས་ཡང་ཤིང་རྟ་འཁོར་ལོའི་ཐོག་འབྲུ་སྒྱེལ་ཐམས་ཅད་བརྩིག་སྟེ་འགྲོ་གྲབས་བྱེད་ཀྱིན་འདུག། ང་ཡང་དེའི་གྲལ་དུ་འགྲོ་རྒྱུའི་བཀོད་པ་བྱས། དོལ་མདའ་གྲོང་གི་ལྷོ་ཡི་ཐད་དུ་ཕར་ཙམ་སོང་ན་ཐུར་དུ་འབབ་དགོས་པས་ཐུར་ཤིན་ཏུ་གཟར་པོ་ཞིག་ཡོད། དེ་ནས་ཤིང་རྟའི་ཁ་ལོ་བ་གཉིས་གཡས་གཡོན་དུ་བསྡད་ནས་ཤིང་རྟ་ཅུང་ཟད་ཅིག་གཏོང་དུས་འཁོར་ལོ་སྡོམ་བྱེད་དེ་ཤུགས་ཀྱིས་གནོན་ཚེ་འཁོར་ལོ་སྡོམ་མི་ཐུབ་པ་ཤེས་བཞིན་སྐྱོན་མེད་འགྲོ་ཟེར་ནས་ང་ལ་གཡོན་ཕྱོགས་ཀྱི་རྟ་ཁ་ཁྲིད་དུ་བཅུག་སྟེ་མར་ཙམ་སོང་དུས་ཤིང་རྟ་ཤུགས་ཀྱིས་ཤོར་བས་སྔོན་གྱི་རྟ་བཞི་བོ་འདྲོག་ནས་དོ་བོ་ཐམས་ཅད་ཐག་རིང་དུ་འཕང་། ཁ་ལོ་བ་ཤིང་རྟའི་ཞབས་ལ་འགྲིལ། ཤིང་རྟའི་ཡུ་བ་བཟུང་མཁན་གྱི་མི་རྣམས་ནི་ཐག་པས་སྒྲོག་སྟེ་ཤིང་རྟ་དང་མཉམ་དུ་དྲུད། སྐབས་དེར་ཕར་བལྟས་དུས་ཐལ་སྐྱ་གནམ་ལ་འཕྱུར་བ་དང་དཀྱིལ་གྱི་རྟ་དེ་ས་ལ་འགྱེལ་དུས་གཞན་རྣམས་འདྲོག་མ་ཐུབ་པས་ཤིང་རྟ་168འདུག་ཐུབ་པ་བྱུང་། གྲོང་མི་ཐམས་ཅད་འུར་ཟིང་ཟིང་བྱས།
ལྷ་དཀོན་མཆོག་གིས་ཚེ་སྲོག་ལ་གནོད་མི་འདུག་ཟེར་བཞིན་དོ་བོ་རྣམས་ཕྱིར་བསྐྱལ། རྨས་མ་ཐམས་ཅད་སྨན་ཁང་དུ་ཁྲིད་སོང་། སྐབས་དེར་ངའི་དྭངས་གསལ་སེམས་ཀྱི་མེ་ལོང་ངོས་སུ་ཤར་བ་ནི་འཕྲུལ་ཆ་ཆེ་ཆུང་གང་ཡིན་ཡང་(སྤྲུགྲིལ་རྒྱུ་དེ་ལས་སླ་བོ་རེད་སྙམ། གནས་ཚུལ་འདི་དུས་ནམ་ཡང་མི་བརྗེད་པའིརི་སེམས་གཏིང་གི་རྡོ་རིང་ཞིག་ཏུ་གྱུར། དེ་ལྟར་དུས་ཐུང་ངུ་དེ་ཙམ་གྱི་ནང་དུ་ཤིང་རྟ་འཁོར་ལོ་ཞིག་གིས་བློ་དང་བྱ་བ་དགག་བཞག་གི་སྤྲོས་པ་བདེ་སྡུག་གི་སྣང་བ་སོགས་དེ་ཙམ་ཞིག་ཇེ་མང་གཏོང་ཐུབ་ཚེ་རིགས་འདིས་ཡན་ཙི་མེ་མདའ་ལ་ལོངས་སྤྱོད་པའི་སྐལ་བ་ལྡན་ན་སྐབས་དེར་འཇིག་རྟེན་ནི་ཆེས་གསར་པ་ཞིག་ཡིན་པར་མོ་རྩིས་གང་ཡང་བྱ་མི་དགོས། །་ ་ 1བྱེ9ལྷ་ལྡན་དུ་སོང་བའི་མྱོང་ཚོ། དེ་ཡང་དུས་རབས་ཉི་ཤུ་པའི་ལོ་རབས་དགུ་བཅུ་བར་སི་བོད་སློབ་གྲྭ་ཁམས་དར་མདོའི་གཡག་རྭ་སྦུག་ན་ཡོད་དུས། སྔོན་དུས་སི་ཁྲོན་ཞིང་ཆེན་མི་རིགས་དོན་གཅོད་ཁང་གི་ཀྲུའུ་རིན། སི་བོད་སློབ་གྲྭ་འདི་བཙུགས་པའི་གཙོ་གཉེར་གནང་མཁན། བཀྲ་ཤིས་ཚེ་རིང་མཆོག་གིས་ང་ཚོ’སློབ་གྲྭའི་བློ་མཐུན་ཁ་ཤས་ཤིག
ལྷ་ས་ལ་ལྟ་སྐོར་འགྲོ་རྒྱུའི་གྲོས་འགོ་བཏོན། གཙོ་བོ་ལྷ་སའི་སློབ་གསོའི་གནས་བབ་སྟེ། སློབ་གྲྭའི་སློབ་གསོ་ལ་ལྟ་སྦྱོང་བྱེད་དགོས་གསུངས། རྒྱུ་མཚན་དེས་བཀྲ་ཤིས་ནོར་བུ་དང་། བུ་ལེགས། ཕྲན་རང་བཅས་འགྲོ་རྒྱུའི་གྲོས་ཐག་བཅད་པས་སྤྱི་ལོ་༡༩ཁརྡོལོའི་ཟླ་༡སྐྱུཚེས་༡༢ཉིན་ལ་འདི་ནས་ཁྲེན་ཏུར་སོང་། ཟླ་དེའི་ཚེས་༡༥ལ་ཁྲེན་ཏུའུ་ཧྲའང་ལུའུ་(ལྐོ་་ཚེ། )གནམ་གྲུ་ས་ཚིགས་ནས་གནམ་གྲུ་ལ་བསྡད་དེ་ལྷ་སའི་ཕྱོགས་སུ་བསྐྱོད། གནམ་གྲུ་ནས་བལྟས་པའི་ཚེ། བོད་མི་ཆགས་སའི་ཕྱོགས་རྣམས་གསལ་བོ་མཐོང་སྐབས།
གངས་རིའི་ཁྲོད་ཅེས་པའི་མིང་དེ་དོན་ལ་འབྱོར་བ་མཐོང་བས་ཚིག་དེ་ལ་ངེས་ཤེས་ལྷག་པར་བ་ཞིག་སྐྱེས་སོང་། ། རི་འགོ་དེ་དག་ན་མཚོ་ཧ་ཅང་མང་རུང་། མཚོ་ཤིན་ཏུ་ཆེན་པོ་མཐོང་མ་བྱུང་། རི་ལ་བྲག་རི། གངས་རི། ནགས་རི། སྤང་རི། བྱེ་མའི་རི་སོགས་ཤིན་ཏུ་མང་བོ་འདུག ཕྲན་ལ་བཤད་ན། གངས་ཅན་ཡུལ་དུ་གནམ་གྲུར་འཕུར་ལྡིང་བྱེད་པ་ཐེངས་དང་པོ་ཡིན་པ་དང་།
ནམ་རྒྱུན་ལྟད་མོ་སོགས་ལ་ལྟ་འདོད་ཆེ་བའི་མི་ཡིན་གཤིས། དེའི་ཉིན་ཡང་གནམ་གྲུ་ནས་བྱིས་པ་རྩེད་མོ་ལ་གཡེང་བ་བཞིན། དུས་སྐད་ཅིག་ཀྱང་ཆུད་ཟོས་སུ་མ་བཏང་ནས། བལྟས་བལྟས་པས་བཤད་མི་ཤེས་པའི་སྐྱོ་སྣང་། བཅོས་མིན་གྱི་170 ་དགའ་སྣང་། བདེ་བའི་ཉམས་བཅས་འགལ་འདུའི་ཚོར་བས་དྲངས་ཏེ་ཡུད་ཙམ་ཞིག་གིས་ལྷ་སའི་གངས་དཀར་གནམ་གྲུའི་ས་ཚིགས་སུ་སླེབས། དེ་ནས་གངས་དཀར་གནམ་གྲུའི་ས་ཚིགས་ནས་རླངས་འཁོར་ཆུང་ཆུང་ཞིག་ཏུ་བསྡད་དེ་སོང་བས། ཕོ་བྲང་པོ་ཏ་ལ་ཐོག་མར་མཇལ་བྱུང་། དེ་ནི་མཇལ་བ་ཙམ་གྱིས་ངོ་སྤྲོད་མི་དགོས་ཤིང་འཇིག་རྟེན་གྱི་དཔེ་ལ། རྣ་ཐོས་བརྒྱ་ལས།
མིག་མཐོང་གཅིག་གིས་དགའ་ཟེར་བ་ལྟར། མངོན་སུམ་དུ་གྱུར་སྟབས་སྤྲོ་སྣང་དང་དད་སྣང་གིས་ཡུད་ཙམ་ཞིག་ལ་རྣམ་རྟོག་གཞན་སྐྱེ་བའི་གོ་སྐབས་འཕྲོག་གོ ། མ་ཟད་དེ་ནི་ལོ་རྒྱུས་ཀྱི་བདེན་དཔང་དང་། མེས་པོའི་བློ་སྟོབས། མ་འོངས་མདུན་ལམ་གྱི་དྲན་སྐུལ་སོགས་གང་བྱེད་ཀྱང་ཆོག་པ་ཞིག་སྣང་། དེ་ནས་རིམ་བཞིན་ལྷ་སའི་གཙུག་ལག་ཁང་གི་ཇོ་བོ་ཤཱཀྱ་མུ་ནེ་དང་ར་མོ་ཆེའི་ཇོ་བོ་མི་བསྐྱོད་རྡོ་རྗེ་བཅས་མཆོད་མཇལ་བྱས་པས། དངོས་གནས་བཤད་ན་བོད་ཀྱི་ས་ཆ་ན། ཕྱོགས་བཞི་མཚམས་བརྒྱད་ནས་ཕེབས་པའི་ཆོས་དད་མི་སྣ་དག་དང་ལྷན་ཅིག་ཏུ་མཆོད་མཇལ་བྱེད་པ་ལས་གཞན་གང་ཡང་མི་རུང་། ང་ནི་འཇིག་རྟེན་གཞན་ཞིག་ལ་སླེབས་པའི་ཉམས་སྣང་ཞིག་བྱུང་། གང་ཡིན་ཟེར་ན་མ་གཞི་ཕྲན་ནི་བོད་ཡིན་པས་བོད་མིས་ཆོས་དད་ཀྱི་ས་ཆོད་ཅི་ཙམ་བཟུང་ཡོད་པ་སྔ་ནས་ཤེས་བབ་ཡོད་རུང་།
དེའི་ཉིན་སྔོན་བློ་ལ་འཆར་མ་ཐུབ་པའི་བོད་མི་རིགས་དང་ཆོས་ལུགས་གཉིས་གཞི་གཅིག་ཏུ་འདྲེས་ཡོད་པའི་དོན་དེ་གསལ་པོར་ཤེས་བྱུང་། དཔེར་ན་ནམ་གསལ་ནས་ཉི་རྩེ་མ་ཕོག་པའི་གོང་ལ་ཇོ་བོ་སྐོར་མཁན་གྱི་མིས་སྐོར་ལམ་ཀུན་གང་འདུག ཇོ་མཇལ་འགྲོ་མཁན་གྱི་མི་རྣམས་ཕྲེང་བ་བསྒྲིགས་པས་གཙུག་ལག་ཁང་གི་ཕྱི་ནང་ཐམས་ཅད་དུ་ལྕགས་ཐག་སྦྲེལ་བ་ལྟར་མུ་འབྲེལ་གྱིས་ཁྱབ་འདུག དེ་དུས་ནང་ཆོས་ཀྱིས་བོད་མིའི་སྤྱི་ཚོགས་ཀྱི་གོ་གནས་གང་འདྲ་ཞིག་བཟུང་ཡོད་གསལ་པོ་ཤེས་ཐུབ་པར་མ་ཟད། བོད་མིའི་མི་ཚེའི་རིན་ཐང་ཆེ་ཤོས་དེ་ཇོ་མཇལ་ཞུ་བ་ཡིན་པ་དང་། བོད་མིའི་ལས་དོན་ཨང་དང་བོ་དེ་ལྷ་གདན་སྐོར་བ་ལ་བརྩིས་པ་བཅས་ཀྱི་ར་སྤྲོད་གསལ་བོ་ཡོང་གི་171འདུག དེ་ནས་ཉིན་འགའི་རྗེས་ལ་གཙང་བཀྲ་ཤིས་ལྷུན་པོར་མཇལ་སྐོར་སོང་བ་དང་། ལམ་བར་ནས་མཉེས་ཐང་བདེ་བ་ཅན་ཏེ་རྭ་སྟོད་དགོན་དུ་རྩ་ཆེན་ཇོ་བོའི་ཡི་དམ་སྒྲོལ་མ་མཇལ་རྒྱུ་བྱུང་། དེ་ནས་ལམ་དུ་ཞུགས་ཏེ་གཞིས་རྩེར་སླེབས། བཀྲས་ལྷུན་དགོན་དེ་ནི་དྭངས་གསལ་ཡིད་དུ་འོང་བ།
མཇལ་ཙམ་གྱིས་རྟེན་བཞེངས་ཀྱི་སྤུས་ཀ་གཞན་དགོན་ལས་ཀྱང་བཟང་ཤོས་ཡིན་པའི་ཚོར་སྣང་ཞིག་སྟེར་སོང་། གཙང་གི་འབྲིང་རིམ་དགེན་འོས་སློབ་གྲྭ་དང་། མཐོ་འབྲིང་སློབ་གྲྭ་ཁག་བཅས་ལ་ལྟ་བར་ཕྱིན་པས། དགེ་རྒན་དེ་ཚོས་དགའ་བསུའི་རྣམ་འགྱུར་བསྟན་པ་མ་ཟད། གཏམ་ཐམས་ཅད་ལྷུག་པོར་མོལ་བྱུང་། སློབ་གསོའི་ཉམས་མྱོང་བརྗེ་རེས་བྱས་པས་སྲོལ་ལུགས་ཕལ་ཆེར་ངེད་བོད་ཡིག་སློབ་གྲྭ་དང་འདྲ་བོ་འདུག དགེ་རྒན་དེ་རྣམས་ལ་མིག་དཔེ་བྱེད་རིན་ཡོད་པ་གཉིས་མཐོང་སྟེ། གཅིག སྐྱིད་སྡུག་མང་བོ་རིག་པས་བྱང་ཚད་ མཐོ་ བ་ དང་། གཉིས།
རྩོམ་རིག་དེ་གལ་ཆེའི་རང་བཞིན་དུ་འཛིན་པ་དེ་ཡིན། སྤྱིའི་སློབ་ཁྲིད་ནི་རྒྱལ་ཁབ་གཅིག་གྱུར་གྱི་འཆར་གཞི་ལྟར་རོ་ ། ། ཕྱི་ཉིན་རྒྱལ་རྩེ་ལ་ཕྱིན། རྒྱལ་རྩེའི་དཔལ་འཁོར་མཆོད་རྟེན་དུ་མཆོད་མཇལ་བྱས་པ་དང་། དེ་འདྲའི་མཆོད་རྟེན་ཆེན་པོ་མཐོང་བ་ཐེངས་དང་བོ་ཡིན་པས་དགའ་སྣང་དང་་། ཁྱད་པར་དུ་དེའི་ས་ཁོད་དང་ལྕགས་རིས་སྐོར་སྟངས་ནི་བཤད་མི་ཤེས་པའི་ཉམས་མཚར་བ་ཞིག་དང་། རང་བྱུང་གིས་རླབས་ཆེ་བའི་རྣམ་པ་ཤུགས་ཀྱིས་དོད་པ་ཞིག་འདུག གནའ་རྫོང་ཞིག་རི་འགོ་རུ་མཐོང་། སྤུས་མི་བཟང་རུང་པོ་ཏ་ལའི་ཆགས་ཚུལ་ཨ་ན་མ་ན་རུ་སྣང་། གནའ་ས་ཆ་འདི་དག་པཎ་ཆེན་རིན་པོ་ཆེའི་མངའ་ཁོངས་ཡིན་ཟེར།
ཁོ་ཚོས་བཤད་ལུགས་ལ་བལྟས་ན། བོད་ཀྱི་གཡོས་ཟས་རིགས་དང་བོད་ཀྱི་གདན་འཐག་བཅས་ཀྱི་ལག་རྩལ་ཡག་ཤོས་དེ་འདི་ཕྱོགས་ན་དར་བ་ཡིན་འདུག དེར་ཞག་གཅིག་བསྡད་དེ་ཕྱི་ཉིན་ཚུར་ལོག་གི་ལམ་བར་ནས་ཞ་ལུ་དགོན་མཇལ་དུ་སོང་། ཞ་ལུ་ནི་བུ་སྟོན་ཐམས་ཅད་མཁྱེན་པའི་གདན་ས་ཡིན་པ་དང་། བུ་སྟོན་གདན་172སའི་ལོ་རྒྱུས་མཁས་དབང་དགེ་འདུན་ཆོས་འཕེལ་གྱིས་རྒྱལ་ཁམས་རིག་པས་བསྐོར་བའི་གཏམ་རྒྱུད་གསེར་ཐང་དུ་ཕྲ་ལ་ཞིབ་པ་ཞིག་གསུངས་ཡོད་པ་སོགས་ཀྱི་ཤུགས་རྐྱེན་དེས་སྐོམ་པས་ཆུ་ལ་དོན་གཉེར་བྱེད་པ་བཞིན་མཇལ་འདོད་ཀྱི་འདུན་པ་སྙིང་ལ་བཀོད་དེ་སོང་། དགོན་པ་གྲོང་དང་འདྲེས་མ་ཞིག་འདུག ། དངོས་གནས་བཤད་ན་ཐམས་ཅད་མཁྱེན་པ་གཉིས་པ་བུ་སྟོན་རིན་པོ་ཆེའི་གདན་ས་ན། ཉམས་དམའ་བའི་རྒན་ཕོ་མོ་ཁ་ཤས་དང་སྐྱབས་མེད་ལོང་བ་ཐང་དཀྱིལ་དུ་ལུས་པ་ལྟ་བུའི་ཕྲུ་གུ་འགའ་མ། ཐོང་བ་དང་། དེའི་ཉིན་རྟ་ལྗང་ཅན་གྱི་ཚ་དྲོད་རྒྱས་ལ་ཤ་སྦྲང་མང་པོས་སྡུག་གླུ་ལེན་པ་ལྟར་སྒྲ་གྲག་བཞིན་འཕུར་འདུག
ལུང་པ་དེ་འཇམ་ཆག་གེར་གནས་པ་སོགས་ཀྱིས་རྐྱེན་བྱས་ནས་བུ་སྟོན་རིན་ཆེན་གྲུབ་ཤིན་ཏུ་དྲན་པ་དང་། ལྷན་ཅིག་ཏུ་ཁོང་གི་སྙན་གྲགས་ས་གསུམ་ན་ཁྱབ་རུང་། ཁོང་གཤེགས་ཤུལ་དུ་་ལུས་པ་ནི་འདི་ཙམ་མོ་སྙམ་པས། རང་སེམས་འགལ་བའི་ཕུང་བོ་ལ་འདྲི་རྟགས་ཤིག་བཀོད་པ་དང་། ལོ་རྒྱུས་ལ་སྡུག་ཡུས་བོར་བ་ལས་ཐབས་གཞན་མ་རྙེད། ལྷ་གཉེར་པ་གྲྭ་བ་འགའ་དང་། ལྷ་ཁང་སོ་སོར་བླ་མ་སོ་སོས་ཆོ་ག་རེ་གཏོང་བཞིན་འདུག ཀུན་མཁྱེན་བུས་ལྡེབས་བྲིས་དངོས་མ་དཀྱིལ་ཐང་ཁ་ཤས་མཇལ་རྒྱུ་འདུག་རུང་ཉར་ཚགས་བཟང་བོ་བྱེད་ཀྱི་མི་འདུག་པས། དེ་དག་ཀྱང་ཡུན་མི་རིང་བར་འཇིག་ངེས་རེད། དེ་ནས་མར་ཙམ་སོང་བས་གཙུག་ལག་ཁང་ཆུང་ཆུང་ཞིག་གི་སྒོ་ན་ས་སྐྱ་པཎྜི་ཏ་བསྙེན་པ་རྫོགས་སྐབས་ཀྱི་དབུ་སྐྲའི་ཁྲུས་གཞོང་མཇལ་རྒྱུ་བྱུང་།
རྡོ་ལས་གྲུབ་པའི་ཁྲུས་གཞོང་དེའི་ནང་དུ་ཆུ་ཏོག་ཙམ་ཞིག་འདུག་པས་དེ་བཏུང་ན་ཤེས་རབ་འཕེལ་བའི་གཏམ་དུ་སྣང་བས་ལྷ་གཉེར་བ་ལ་གནང་རེ་བྱས་བས་འཐུང་རྒྱུ་རྙེད། དེ་ནས་སླར་ཡང་ལམ་དུ་ཞུགས་ཏེ་གཞིས་ཀ་རྩེར་ཕྱིན། ཕྱི་ཉིན་ས་སྐྱ་ལ་སོང་བས་ས་སྐྱའི་དགོན་དེ་མཇལ་སྐབས། འདི་ན་མཁས་པ་གསེར་རིའི་ཕྲེང་བ་ལྟ་བུ་མང་ཙམ་བྱོན་པ་མ་ཟད། ས་སྐྱ་པཎྜི་ཏ་ཀུན་དགའ་རྒྱལ་མཚན་ཞེས་སྙན་པའི་གྲགས་པ་ས་གསུམ་ན་ཁྱབ་པ་དེ་བཞུགས་མྱོང་གི་ཡོད་173སྙམ་པས་བདག་ཡིད་དགའ་སྐྱོ་ཟུང་འབྲེལ་གྱི་རློན་གཤེར་དེས་ས་སྐྱ་བོ་ལ་སྣུམ་ཀ་སྟེར་སོང་། དགོན་པའི་གཙུག་ལག་ཁང་ཆེན་དེ་འགྲོ་མགོན་ཆོས་རྒྱལ་འཕགས་པས་ཕྱག་འདེབས་པ་དང་། འདི་བཏབ་ནས་ལོ་བདུན་བརྒྱ་ལྷག་ཙམ་་སོང་ཚུལ་བཅས་ལྷ་གཉེར་གྱིས་ངོ་སྤྲོད་གནང་བས་འགྲོ་མགོན་ཆོས་རྒྱལ་འཕགས་པའི་མཛད་རྗེས་དེ་ཧ་ལས་དགོས་པ་ཞིག་སྣང་། དེང་སང་བར་སྣང་ཁམས་ན་བསྙེགས་པའི་ཁང་ཆེན་དག་གི་ཟླར་མི་འོས་ཀྱང་། སྐབས་དེ་དུས་འདི་ལྟ་བུའི་ཁང་ཆེན་ཞིག་བཞེངས་ཐུབ་པ་འདི་རྨི་ལམ་དུ་ཡང་རྨིས་མི་ཤེས་པ་ཞིག་རེད། འོན་ཀྱང་སྒོ་ཕྱི་ནང་དེ་རྣམས་སུ་ཟ་ལྷག་འཐུང་ལྷག་ལ་རེ་ཞིང་ཉམས་དམའ་བའི་གླེན་ལྐུགས་ཅན་དང་ཁྱི་འཁྱར་གྱིས་གང་འདུག་པས་ཆེས་སྙིང་རྗེ་བ་ཞིག་གོ།
དེ་ནས་ས་སྐྱའི་སློབ་འབྲིང་དུ་ལྟ་སྐོར་ཕྱིན་དུས་སློབ་གྲྭའི་ར་བ་ནང་དུ་སློབ་མ་ཚོ་སྡོད་འདུག ། ཁོ་ཚོར་སྐད་ཆ་ཁ་ཤས་དྲིས་པས། ལན་རྒྱག་སྟངས་ལ་བལྟས་ན་དངོས་གནས་གཉོམ་ཆུང་གཤིས་འཇམ་དུ་སྣང་བས་བརྩེ་སེམས་བཅོས་མིན་ཞིག་སྐྱེས་སོང་། སྐབས་དེར་ཁོ་ཚོའི་དགེ་རྒན་ཕེབས་བྱུང་། སློབ་མ་ཚོ་དགེ་རྒན་ལ་སྐྲག་པ་ལྟར་མགྱོགས་པོར་ལོག་སོང་། ང་ཚོས་དགེ་རྒན་དེ་ལ་སི་བོད་སློབ་གྲྭའི་ངོ་སྤྲོད་ཀྱི་ཡིག་ཆ་དང་དུས་དེབ་རྣམས་སྤྲད་ཞོར་སྐད་ཆ་ཁ་ཤས་ཤིག་ལབ་པ་ཡིན། ནང་དུ་ཡོང་དགོས་པའི་སྐད་ཆ་མི་འདུག་པས་ཕྱི་ལོག་གི་ལམ་དུ་ཞུགས་པ་ཡིན། ལམ་ནས་སྣར་ཐང་དགོན་དུ་མཇལ་ཁ་བྱས་པས། སྔོན་ང་རང་བྱིས་པའི་དུས་སུ་གཟུངས་འདུས་དང་འབུམ་སོགས་ཚར་མང་བོ་ཀློག་མྱོང་སྟབས་དཔེ་ཆ་དེ་དག་གི་མཇུག་བྱང་དུ་སྣར་ཐང་དུ་དཔར་དུ་བཏབ་པ་ལགས་ཟེར་བའི་ཚིག་དེ་སྐོར་མ་མང་བོ་འདོན་མྱོང་བས། སྣར་ཐང་དེ་ག་འདྲ་ཞིག་ཡོད་ན་སྙམ་གྱི་ཡོད།
ད་རེས་སྣར་ཐང་མིག་གིས་མངོན་སུམ་དུ་གྱུར་བའི་སྐལ་བཟང་འདིར། སྐྱོ་དགོས་པ་ཞིག་ལ་གནའ་ཤུལ་གྱི་གྱང་རལ་དེ་མཐོང་དུས། འདས་པའི་ལོ་རྒྱུས་ཀྱི་ཆེ་བ་ཤུགས་ལ་རྟོགས་ཐུབ་པ་དང་། ཆབས་ཅིག་ཏུ་ད་ལྟའི་ཉམས་རྒུད་མངོན་སུམ་དུ་གྱུར། སྐབས་དེར་རྟ་174བདུན་དབང་བོ་ཡང་ཆུ་ལྷའི་ཕང་དུ་ཡིབ་ལ་ཉེ་བས་ཟེར་དྲོད་ཀྱིས་ང་ཚོ་ལ་སྨྲེ་ངག་འདོན་པའམ་སྐུལ་མ་གནང་བ་ལྟར། སྐྱོ་བའི་སྟེང་དུ་སྐྱོ་བ་ཞིག་སྤྲད་པས་ས་དེ་ལ་དབུགས་རིང་གི་ལན་ཞིག་སྤྲད་པ་ལས་ཐབས་གཞན་གང་ཡང་མ་རགགཙུག་ལག་ཁང་ཆུང་ཆུང་གཉིས་དང་དཔར་ཤིང་འཐོར་བོ་ཁ་ཤས་ཤིག་གིས་ང་ཚོ་ལ་དགའ་བསུ་ཞུས་པ་ལྟར་དུ་སྣང་རུང་སྡུག་འདོན་བྱེད་པ་དང་གཉིས་སུ་མ་མཆིས། དེ་ནས་གཞིས་ཀ་རྩེ་རུ་ལོག་གཞིས་ཀ་རྩེའི་གྲོང་པའི་འདབས་དེར་འུ་ཡུག་པ་རིག་པའི་སེང་གེའི་སྐུ་གདུང་བཞུགས་ཡོད་སའི་ས་འབུར་ཆེན་པོ་ཞིག་ཡོད་་གསུངས་འདུག་པས། གྲོགས་པོ་རྣམ་པས་རྩད་གཅོད་གནང་བས་རྒད་པོ་ཞིག་གིས་འདི་ན་རེད་ཅེས་བསྟན་པ་ལས་འདི་ཡིན་གྱི་རྟགས་མི་འདུག་ཟེར། ང་ཚོས་གཞིས་རྩེ་སློབ་འབྲིང་གི་དགེ་རྒན་བསྟན་ནོར་ལ་རྡོར་ལོ་རྒྱུས་བརྐོས་ཏེ་དེར་འཛུགས་རྒྱུའི་རེ་བ་ཞུས། གཞིས་རྩེ་ཞག་གཅིག་བསྡད་དེ་ཕྱི་ཉིན་ལྷོ་ཁའི་ཕྱོགས་སུ་སོང་།
ལམ་བར་དུ་རྡོ་རྗེ་བྲག་དགོན་པ་མཇལ་རྒྱུ་བྱུང་ལ། སྤྱིར་སྔ་འགྱུར་རྙིང་མའི་བྱང་གཏེར་གྱི་བསྟན་པའི་མཆེད་གཞི་གཙོ་བོ་ཞིག་ཡིན་པ་དང་། ལོ་རྒྱུས་ཀྱི་རིན་ཐང་ཧ་ཅང་ཆེ་ན་ཡང་། དགོན་འདི་རིག་གནས་གསར་བརྗེ་སྐབས་རྨིག་མེད་དུ་བཤིག་ཟིན་པ་ལ། ཕྱིས་གསར་བཞེངས་བྱས་པ་རེད་འདུག དེར་བརྟེན་ཕྱི་ཁང་། ནང་བཀོད་སོགས་གང་ནས་བཤད་རུང་བློ་ཚིམ་པོ་ཞིག་མ་བྱུང་། སྐྱོ་སྣང་དང་བཅས་ཏེ་ལོག དགོན་འདིར་འགྲོ་སྐབས་གྲུ་ལ་བསྡད་དེ་ཡར་ཀླུང་ཆུ་བོ་བརྒལ་ནས་འགྲོ་དགོས་པ་ཞིག་རེད། དེ་ནས་དྲ་ནང་འབྲིང་རིམ་སློབ་གྲྭ་ལ་ལྟ་སྐོར་སོང་བས།
དེའི་ཉིན་ངལ་གསོ་ལ་འཁེལ་སྟབས་སློབ་གཙོ་མ་རྙེད་ནས་དུས་ཚོད་རིང་ཙམ་སྒུག་དགོས་བྱུང་། དེ་མཚམས་སློབ་གྲྭ་དེའི་སློབ་གཙོ་དང་སློབ་དོན་ཁང་གི་མི་སྣ་དེ་དག་བྱུང་། ང་ཚོ་ལ་དགའ་བསུ་བྱས་ཏེ་ནང་དུ་ཁྲིད་སོང་། སློབ་གྲྭ་འདིའི་དགེན་སློབ་ལས་བཟོ་བཅས་པ་མཐུན་སྒྲིལ་བཟང་ལ། མཛུབ་མོ་ལྔ་བཅངས་ཁུ་ཚུར་བྱས་ཏེ་ཁེ་ཕན་ཡོད་པའི་ལས་ལ་ཧཱུཾ་རུབ་ཕཊ་རུབ་བྱེད་175མཁན་ཞིག་རེད། དཔེར་ན། ཚོད་ཞིང་རང་གིས་རྨོ་བ་དང་། ཕག་པ་གསོ་བ་སོགས་སློབ་མའི་འཚོ་བ་ལེགས་པོ་ཡོང་ཐབས་བྱས། ཁོང་ཚོས་གསུངས་དོན། ང་ཚོ་ནི་དམའ་འབྲིང་ཡིན་པས་འབྲིང་རིམ་ཆེད་གཉེར་སློབ་གྲྭ་སོགས་སུ་རྒྱུགས་སྤྲོད་ཀྱི་གྲ་སྒྲིག་དགོས།
སློབ་མ་ཡོངས་ཀྱིས་རྒྱུགས་འཕྲད་པ་མི་ངེས་པས་རྒྱུགས་མ་འཕྲད་པའི་སློབ་མ་ཁག་གི་མ་འོངས་པའི་འཚོ་བ་ལ་ཕན་ཕྱིར་རླངས་འཁོར། ལྕགས་རྟ། ཆུ་ཚོད། སྒྲ་སྡུད་སོགས་ཀྱི་ལྷུ་ལག་གཏོར་སྒྲིག་བྱེད་དུ་བཅུག་ནས་ལག་རྩལ་སློབ་ཀྱི་ཡོད་ཟེར། སློབ་གྲྭའི་ཁོར་ཡུག་དང་ཕྱི་ཁང་། ནང་བཀོད། སྒོ་ཆེ་ཆུང་དག་གི་ཁ་བྱང་འབྲི་ཚུལ་དང་བཅས་པ་སྤུས་གཙང་ཞིག་རེད། དེ་ནས་ཕྱིར་ཐོན་ཏེ་གཞུང་ལམ་དེད་དེ་མར་ཙམ་སོང་ནས་ལམ་བཀྱོག་སྟེ་ལེ་དབར་བཞི་ཙམ་གྱི་ས་ནས་སྨིན་གྲོལ་གླིང་དགོན་པ་མཇལ་བྱུང་། དགོན་འདི་བརྗིད་ཆགས་ཆེ་ལ་སྐུ་རྟེན་རྩ་ཆེན་ཤིན་ཏུ་མང་བས་ཡིད་ཀྱི་བརྟན་པ་འཕྲོག་སོང་། བཤད་སྲོལ་ལ་དགོན་འདིར་ཐུན་མོང་གི་རིག་གནས་དར་རྒྱས་ཆེ་བ་མ་ཟད།
རིག་གནས་ཀྱི་འབྱུང་ཁུངས་སམ་མཆེད་གཞི་ཞིག་ཡིན་ཟེར་རྒྱལ་བ་སྐུ་ཕྲེང་ལྔ་པས་སྨིན་གྲོལ་ཡབ་སྲས་ཞེས་ལྕེ་ཐོག་ཏུ་ལེན་མི་བྲ་བ་ལྟ་བུའི་དད་གུས་ཞུ་ས་དེའི་གདན་ས་རེད། གཙུག་ལག་ཁང་ཆུང་ངུ་ཞིག་གི་སྒོ་འགྲམ་ན་དགོན་པའི་སྒྲིག་ཡིག་ཅིག་བྲིས་འདུག་པས་དངོས་གནས་ཡིག་གཟུགས་མཛེས་ལ་སྒྲོས་གཙང་བ། སྤུས་བཟང་བ་ཞིག་སྣང་བ་ལས་ཤེས་རིག་གི་ཁྱད་ཆོས་གཞན་མངོན་གསལ་དོད་པོ་གང་ཡང་མི་སྣང་། ཚུར་ལོག་པའི་ལམ་ནས་བྱིས་པ་ཁ་ཤས་ཤིག་གིས་ཚིག་རྩུབ་རེ་སྨྲ་ཡི་འདུག་པས་ལུང་བ་འདིའི་ཡུལ་དགོན་ཀུན་པོ་ལ་གཤིས་གྱོང་གི་ཉམས་རང་བཞིན་གྱིས་དོད་འདུག ས་འདི་མ་གཏོགས་ཡུལ་གནས་དགོན་སོགས་གང་དུ་རྒན་གཞོན་ཕོ་མོ་སུ་འདྲ་ཞིག་དང་ཐུག་རུང་ཞི་འཇམ་བབ་ཆགས་ཅན་ཁོ་ན་སྣང་བས། དངོས་གནས་ལྷ་གདན་ཕྱོགས་ཀྱི་མི་ལ་ཁྱད་ཆོས་འདུག་སྙམ་ནས་དགའ་བ་ཡང་ཡང་སྐྱེས་བ་དང་བྱང་ཚད་མཐོན་པོ་ཡིན་པའི་ངོས་འཛིན་ཡང་བྱུང་། དེ་ནས་ཕྱི་དྲོ་ཉི་ནུབ་ཙམ་ན་དྲ་ནང་དུ་སླེབས་པ་དང་། ཅི་176མགྱོགས་ཀྱིས་འབྲེལ་བ་བྱས་ཏེ་ལྷོ་ཁའི་འབྲིང་རིམ་དགེ་འོས་སློབ་གྲྭར་ལྟ་སྐོར་སོང་བ་ཡིན།

སློབ་གྲྭ་འདིའི་སློབ་གཙོ་དང་སྡེ་ཚན་སོ་སོའི་གཙོ་བོ་དེ་དག་གཞན་གྱི་སློབ་གྲྭ་དང་མི་འདྲ་ཞིང་། ཚུགས་ཡོད་དང་སྒྲིག་ཡོད་ལྟ་བུའི་རྣམ་པ་ཞིག་བསྟན་པ་མ་ཟད། ཤེས་རིག་གི་བགྲོ་གླེང་དང་། དགག་བཞག་གི་སྤྲོས་བ་བཅས་ལ་དགྱེས་པོ་གནང་མཁན་ཞིག་རེད། ཁོང་རྣམ་པ་ལ་ལྟ་ཕྱོགས་མཐུན་པའི་སྐད་ཆ་གཅིག་ཡོད་པ་དེ་ནི། སློབ་མ་ལ་སྤྱི་ཚོགས་ཐོག་ཏུ་སྤྱོད་སྒོ་ཡོད་པའི་ཤེས་རིག་སློབ་དགོས་ཟེར་བ་དེ་རེད། གཞུང་ལས་ཁང་གི་གཙོ་བོ་མི་སྣ་ཞིག་གིས། ནང་ཚད་གཉིས་ཀྱིས་སྤྱི་ཚོགས་ལ་ཕན་ནུས་གང་ཡང་མི་ཐོན་པས་སློབ་གྲྭ་བས་སྦྱོང་ན་དགོས་པ་ཆུང་ཟེར། དེ་ལ་ཕྲན་གྱིས་བོད་ཀྱི་སྤྱི་ཚོགས་ནི་ཆོས་ཀྱིས་གྲུབ་པའི་སྤྱི་ཚོགས་ཤིག་རེད། ཆོས་ཀྱི་ཤེས་བྱ་ཅི་རིགས་ཤིག་སློབ་གྲྭ་བས་མ་ཤེས་ན་བོད་མི་ལ་ཞབས་འདེགས་ཞུ་ཐུབ་དཀའ་ལུགས་དང་། ཚད་མ་ནི་ཆོས་དང་འཇིག་རྟེན་སོགས་ཤེས་བྱ་མཐའ་དག་ལ་སྐོར(བཀོལ) ཆོག་པའམ་སྤྱོད་སྒོ་ཡོད་པ་ཞིག་ཡིན་ཅེས་པ་སོགས་ཀྱིས་ལན་སྤྲད།
དེ་དུས་ཁོ་ཚོས་ཚད་མ་སྤྱི་ཚོགས་ལ་བཀོལ་སྤྱོད་བྱེད་ཚུལ་ཇི་འདྲ་ཞིག་ཡིན་ན་ཟེར་གྱི་འདུག ངས་ཚད་མ་སྤྱི་ཚོགས་ལ་སྤྱོད་ཚུལ་གྱི་ཡིག་ཆ་ཞིག་ཕྲན་གྱིས་བྲིས་ཡོད་པས་ཁྱེད་རྣམ་པ་ལ་སྤྲད་ཆོག་ཞུས། འགྲོ་ཁར་རྩོམ་ཡིག་དེ་ཚར་ཁ་ཤས་སྤྲད་ཡོད་རུང་ཁས་ལེན་མིན་མི་ཤེས། དེའི་ཕྱི་ཉིན་མཁར་ལ་ཆེས་སྔ་བ་ཡུམ་བུ་བླ་སྒང་ཞེས་གྲགས་པ་དེ་མཇལ་བར་སོང་། ལམ་བར་ནས་མཇལ་སེམས་ཀྱི་སྐྱིད་བསོག་པ། ང་ཚོ་སྡོད་པའི་རླངས་འཁོར་ཆུང་ཆུང་མགྱོགས་པ་ཞིག་ལགས་ཀྱང་། ངའི་སེམས་ཀྱི་རྟ་ཕོས་སྔོན་ནས་མཁར་དེར་སྐོར་ནས་ཇི་ཙམ་སྒུག་ཀྱང་སླེབས་རྒྱུ་མེད་པ་ཞིག་རེད། ངའི་གཟུགས་ཀྱི་ལྷུ་ལག་ལ་ནུས་པ་གསར་པ་ཞིག་ཐོན་པ་མ་ཟད། དབང་བོ་ཀུན་རྣོ་གསལ་མྱུར་གསུམ་འཛོམས་པ། ནམ་རྒྱུན་རླངས་འཁོར་དུ་སྡོད་སྐབས་གཉིད་ཁུག་གི་ཡོད་རུང་།
དེའི་ཉིན་གཉིད་ཆེས་རྒྱང་རིང་ཞིག་ཏུ་བསྲིངས་177སོ། ། གལ་ཏེ་ལམ་བར་ན་ལྷ་ཡི་བུ་མོ་སྟོང་གིས་གླུ་ལེན་བྲོ་འཁྲབ་ཀྱི་རྣམ་འགྱུར་བསྟན་ཞིང་འདོད་ཡོན་ལྔ་ཡི་མཆོད་པ་ཕུལ་རུང་། དེ་དག་ཡིད་དགུ་ལ་མ་བྱེད་ནས་བློས་བཏང་སྟེ། མཁར་དེ་ལ་མཇལ་འདོད་ཡོད་ཐག་ཆད་རེད། དེ་ནས་དངོས་སུ་མཁར་དེ་མཇལ་བྱུང་། མཁར་དེ་ཆེན་པོ་དེ་འདྲ་མིན་པ་ཆུང་ཆུང་ཞིག་ལགས་ཀྱང་། ལོ་རྒྱུས་ཀྱིས་ཤུལ་བཞག་བྱས་པའི་བག་ཆགས་ཀྱིས་མཁར་དེ་སྟོང་གསུམ་དུ་ཡོང་ཤོང་དཀའ་བ་ཞིག་ཏུ་གྱུར་ཏེ། དགའ་སྐྱོ་ཤུགས་དྲག་བསྐྱེད་པས་ཧད་དེ་ལུས་པ་ཞིག་བྱུང་། ང་ཚོས་ཡམ་མེ་ཙམ་གྱིས་བལྟས་ནས་སྔོན་གྱི་རྒྱལ་པོ་དེ་དག་བསམ་བློ་དོག་ལ་མིག་རྒྱང་ཐུང་བ། ཕུགས་བསམ་ཕྲ་བ་ཞིག་ཡིན་སྣང་ཤར་ཡང་།
རྒྱལ་པོ་དེ་དག་འཇིག་རྟེན་དར་རྒྱས་གཏོང་བ་ལ་ཚན་རིག་དང་མཐུན་པའི་ལྟ་བ་ཡོད་པ་གོ་སྟེ། རྒྱལ་མཁར་ཡོད་སྣའི་ལུང་པ་དེ་ནི་སྣུམ་ཤིག་ཤིག ཡངས་ཤར་ལེ། ལོ་ཏོག་སྐྱེས་སྟོབས་བཟང་བའི་ཞིང་ས་གཤིན་པོ་མང་བ་སོགས་ཀྱི་དགེ་མཚན་མང་བོ་འདུག མ་ཟད་ཡར་ཀླུང་ཤེལ་བྲག་དང་། རྟེན་གསུམ་གནས་གསུམ། རྩེ་ཐང་མགོན་པོ་རི་སོགས་ཕྱོགས་འདིར་ཡོད་ཚུལ་གོ་བ་ཙམ་གྱིས་མཚར་སྡུག་འོད་སྟོང་འབར་བའི་སྔོན་ཆད་ཀྱི་ལོ་རྒྱུས་གནས་འདིར་བཀོད་མྱོང་བ་གོ་ཐུབ། སྐབས་དེ་དུས་ལུང་བ་འདི་ཅི་འདྲ་འཁྲུགས་པོ་ཞིག་མིན་ནམ་སྙམ་སྟེ་ལོ་རྒྱུས་ལ་ཡིད་སྨོན་ཤོར་སོང་། དེ་ནས་ཚུར་ལོག་གི་ལམ་ནས་ཁྲ་འབྲུག་དགོན་མཇལ་བར་ཕྱིན། ཁྲ་འབྲུག་དགོན་ནི་སྲོང་བཙན་གྱིས་བཏབ་པའི་དགོན་པ་ཡིན་ཟེར།
རྟེན་གཙོ་སྤྱན་རས་གཟིགས་སེམས་ཉིད་ངལ་གསོ་ཡིན། ལྷོ་ཁར་ཞག་གཅིག་བསྡད་པ་ཡིན། ཕྱི་ཉིན་བསམ་ཡས་སུ་མཇལ་བར་སོང་། བསམ་ཡས་འགྲོ་སྐབས་ཀྱང་ཡར་ཀླུང་ཆུ་བོར་གྲུ་ལ་ཞུགས་ཏེ་ཡུན་རིང་འགྲོ་དགོས་པ་དང་། སྐམ་སར་བུད་ཚར་དུས་ཀྱང་རླངས་འཁོར་ཆེན་པོ་ཞིག་ལ་བསྡད་དེ་ལེ་དབར་གསུམ་ཙམ་ཞིག་འགྲོ་དགོས་ཀྱི་འདུག ལོ་རྒྱུས་ཀྱི་བག་ཆགས་སམ་དངོས་ཡོད་ཀྱི་གནས་ཚུལ་ཅི་ཞིག་ཡིན་པ་མ་ངེས་རུང་། གང་ལྟར་བསམ་ཡས་ཀྱི་གཙུག་ལག་ཁང་ཆེན་178མཇལ་བ་ཙམ་གྱིས་ཆོས་སྲིད་གཉིས་ཀྱི་བྱ་བ་བྱེད་མྱོང་བའི་ཚོར་སྣང་གི་རྐང་རྗེས་ཤིག་ངའི་སྙིང་ལ་བཀོད་སོང་། ཐང་བདེ་ལ་རྩི་ཤིང་མང་བའི་དཀྱིལ་ན་བསམ་ཡས་གཙུག་ལག་ཁང་དེ་འདུག སྤྱིར་བསམ་ཡས་མིན་པའི་བོད་ཀྱི་རྒྱལ་ས་ཡུམ་བུ་བླ་སྒང་། པོ་ཏ་ལ།
རྒྱལ་རྩེའི་རྫོང་མཁར་ཐམས་ཅད་རི་མགོ་ཁོ་ན་ལ་བྲུཞེངས་ཡོད་པ་མཐོང་། ལྷ་སའི་མཆོད་མཇལ་པ་ཕལ་ཆེ་དེ་བསམ་ཡས་ན་ཐོན་པས་བསམ་ཡས་སྐོར་མཁན་དེ་ཉིན་རེ་འ།་ རླངས་འཁོར་ཁ་ཤས་ཆད་མེད་དུ་ཡོང་གི་འདུག འདིར་སྐོར་མཁན་ཁ་ཤས་ནི་ཨར་ཅོ་བྱས་ཏེ་འཁར་བར་བརྟེན་ནས་ཡོང་བ་དང་། མང་ཤོས་དེ་རླངས་འཁོར་ཆེན་པོའི་ནང་འགྲོ་བ་མཐོང་། ང་ཚོ་འགྲོ་ཉིན་ཐག་རིང་ནས་ཡོང་པའི་གནས་སྐོར་མཁན་ཧ་ཅང་མང་བོ་འདུགམི་དེ་དག་གི་གོས་ལ་དྲི་ནག་མང་བ་དང་། སྤུས་མི་གཙང་བ་དང་། ལམ་རྒྱགས་ཀྱང་སྟབས་བདེ་བ་ཞིག་ལས་གང་ཡང་མི་འདུག མདོར་བསྡུས་ཏེ་བཤད་ན་མདོག་མི་སྡུག་པ་དང་། ཐབས་སྐྱོ་བོ་ཞིག་རེད།
འོན་ཀྱང་མི་དེ་དག་གིས་སེམས་ཀྱི་བདེ་སྐྱིད་ནི་ཉི་མ་ཤར་བ་ལྟ་བུ་ཞིག་སྟེ། སྤྲོ་དགའ་ཁོག་ནས་རྒྱས་སྟབས་དགོད་སྒྲས་ས་གཞི་ཀུན་ཏུ་ཁྱབ། ཕྱི་གླིང་པ་དེ་དག་ཡ་མཚར་ནས་དཔར་མང་བོ་རྒྱག་པ་མཐོང་། ཁོང་ཚོ་ཡ་མཚར་བའི་རྒྱུ་མཚན་ནི། དཔལ་འབྱོར་གྱི་ཁ་ཐབས་ཞན་ལ་ཆ་རྐྱེན་སྡུག་པ། ཐ་ན་འཁོར་བ་ལ་བརྟེན་དེ་གནས་ཀུན་སྐོར་ནས་འགྲོ་བ་སྟེ། ཕལ་ཆེར་འཚོ་བ་བྱ་འཚོ་བྱིའུ་འཚོ་ལ་སྤྱོད་པ་འདི་དག་ཡིད་བཞིན་ནོར་བུ་རྙེད་པ་ལྟར་སེམས་ཀྱི་བདེ་སྐྱིད་ཐོབ་པ་ལ། སྒོར་དུང་ཕྱུར་ཅན་གྱི་མི་དག་ཀྱང་འགྲན་མི་ཐུབ་པ་མཐོང་པས། འདི་འདྲའི་འཚོ་བ་རྗེས་ལུས་ཅན་ལ་བདེ་བ་བླ་མེད་ཐོབ་པས་ཡ་མཚར་བ་རེད་འདུག བསམ་ཡས་ནས་ཡར་ཀླུང་གཙང་བོའི་ཁ་བར་ཁུར་བའི་གྲྭ་བ་སྒ་སྒྲིལ་གཏོང་མཁན་དང་།
གླ་ཆས་མ་འགྲིག་ནས་འཛིང་མོ་བྱེད་དགོས་བྱུང་། སྔོན་བྱོན་རྒྱལ་བློན་གྱི་བྱང་སེམས་ཀྱི་གདན་ས་ཁྱད་པར་ཅན་དེ་དག་ཏུ་ཟ་འདོད་སྤྱང་ཁུའི་སྤྱོད་པ་འཛིན་མཁན་རེ་ཟུང་ཡོད་པ་དེ་དག་གིས་སྡིག་པ་ཚབས་ཆེན་བསགས་པ་གདོན་མི་ཟ་179བ་ཞིག་གོ ། དེ་ཉིན་བསམ་ཡས་ནས་ཐད་ཀར་ལྷ་ལྡན་དུ་ཕྱིན། དེའི་ཕྱི་ཉིན་ལྷ་སའི་སློབ་འབྲིང་དང་བོར་ལྟ་སྐོར་བྱས། འདི་ནི་ལྷ་སའི་གླིང་ན་ཆེས་ཕུལ་བྱུང་དང་མཐོང་ཆེན་བྱེད་སའི་སློབ་གྲྭ་ཞིག་ཡིན་ཟེར། སྔོན་དུས་ཁྲི་བྱང་རིན་པོ་ཆེས་སློབ་གཙོའི་འགན་བཞེས་མྱོང་བ་རེད་ཟེར་འདུག དེ་རྗེས་རིམ་བཞིན་སེ་ར་དང་འབྲས་སྤུངས། དགའ་ལྡན་བཅས་མཇལ་བར་ཕྱིན། སེ་ར་དགོན་དེ་གཤིས་རྩུབ་པའི་རྣམ་པ་ཞིག་འདུག ངའི་ཕ་ཡུལ་ཕྱོགས་ཀྱི་དར་རྒྱས་དགོན་པའི་གྲྭ་ས་ཡང་འདི་རེད།
མ་ཟད་ངའི་ཞང་བོ་རིན་ཆེན་རྒྱ་མཚོ་ཟེར་བ་ཞིག་ཀྱང་འདི་ནས་འཛིང་མོ་མང་བོ་བྱས་པས། མཐར་སྨོན་ལམ་ཆེན་མོ་འཚོགས་སྐབས་ཤིག་ལ་ལྐོག་གྲི་བསྣུན་ནས་གཞན་གྱི་གཡོ་འོག་ཏུ་སྲོག་ཤོར་སོང་། ལོ་རྒྱུས་དེ་དག་ཡིད་ལ་ཡང་ཡང་ཤར་གྱི་འདུག དགོན་འདི་ནས་རྟེན་གཙོ་རྟ་མགྲིན་གསུང་བྱོན་མ་མཇལ། ཁང་ཚན་སོ་སོར་ལྷ་གཉེར་སོ་སོ་འདུག ཞོར་དུ་སྐུ་མཁར་མ་རུ་སྟེ། ཐོན་མིས་བོད་ཡིག་བཟོས་པའི་གནས་ཁྱད་པར་ཅན་ཕ་བོང་མཁར་མཇལ་བར་སོང་། ལོས་ཡིན་སྙམ་པའི་ལོ་རྒྱུས་ཀྱི་གསོན་ཉམས་དོད་པའི་གནས་དེ་མཇལ་བ་ཙམ་གྱིས་དགའ་སྤྲོ་དང་ང་རྒྱལ་ཆབས་ཅིག་ཏུ་སྐྱེས་སོ། ། འབྲས་སྤུངས་དགོན་དེ་ལྷོད་འཇམ་གྱིས་གཤིས་དང་ལྡན་པ། དགའ་ལྡན་ཕོ་བྲང་ཕྱོགས་ལས་རྣམ་རྒྱལ་ཡང་འདི་ན་འདུག་པས་ཆབ་སྲིད་སྐྱོང་བའི་ལམ་ལུགས་ཡོད་པར་མ་ཟད།
དེས་ཤུགས་རྐྱེན་ཡོད་པ་ཁོར་ཡུག་དང་མི་སྣ་མཐོང་བ་ཙམ་གྱིས་རྟོགས་ཐུབ། རྟེན་གཙོ་རྭ་ལོ་ཆེན་པོའི་སྐུ་གདུང་བཞུགས་པར་གྲགས་པའི་འཇིགས་བྱེད་སྐུ་དེ་མཇལ། དགའ་ལྡན་དགོན་ནི་རི་ངོ་མཚར་ཆེ་བ། སྤྲོ་སྐྱིད་ངང་གིས་བསྐྱེད་པའི་གནས་ཤིག་ན་འདུག ཁྱད་པར་དུ་རྗེ་ཙོང་ཁ་བ་ཆེན་པོས་ཕྱག་བཏབ་པའི་གདན་ས་ཡིན་པ་དང་། མཇལ་རྟེན་མང་བ་སོགས་དགེ་མཚན་ཆེན་པོ་ཡོད། དེ་རྗེས་སྟོད་ལུང་དུ་མཚུར་ཕུ་དགོན་མཇལ་བར་ཕྱིན། མཚུར་ཕུ་དགོན་ནི་ཀརྨ་བཀའ་བརྒྱུད་ཀྱི་བསྟན་པའི་མཆེད་གཞི་གཙོ་བོ་ཞིག་ཡིན། རྒྱལ་དབང་ཀརྨ་པ་སྐུ་ཕྲེང་བཅུ་བདུན་པ་ཨོ་རྒྱན་འགྲོ་180འདུལ་ཕྲིན་ལས་རྡོ་རྗེ་མཇལ་ཁ་ཞུས་པ་མ་ཟད། ཟུར་བཅར་གྱི་དུས་ཚོད་གནང་བས་སི་ཁྲོན་ཞིང་ཆེན་བོད་ཡིག་སློབ་གྲྭའི་ལོ་རྒྱུས་ཡར་ཞུ་དང་།
སློབ་གྲྭར་ཞབས་པད་བཀོད་ཐུབ་པའི་གསོལ་འདེབས་བྱས་པ་ཡིན། སྔ་ཕྱི་དེ་དག་གི་བར་སྐབས་ཤིག་ལ་ཕོ་བྲང་པོ་ཏ་ལའི་ནང་རྟེན་རྣམས་མཇལ་བར་སོང་། ཕོ་བྲང་པོ་ཏ་ལ་དེ་ཕོ་བྲང་དཀར་དམར་གཉིས་བགོས་འདུག ཕོ་བྲང་དཀར་པོ་ནི་སྲིད་སྐྱོང་གི་བྱ་བ་བྱེད་ས་དང་། ཕོ་བྲང་དམར་པོ་ནི་ཆོས་སྐྱོང་བའི་བྱ་བ་བྱེད་ས་ཡིན་གསུངས། ཕོ་བྲང་ནང་དུ་སྐུ་གདུང་མཆོད་རྟེན་མང་བ་དང་། ཚོགས་ཁང་ཆེ་བ། གཟིམ་ཆུང་མང་བ་བཅས་ཀྱིས་རྐང་པ་ན་དགོས་པ་ཞིག་འགྲོ་རྒྱུ་འདུག ཁྱད་པར་པོ་ཏ་ལའི་རྩེ་མོར་སྲོང་བཙན་གྱི་རང་བྱོན་སྐུ་གཟུགས་བཞུགས་ས་དེ་ནི། རི་ཡི་རྩེ་མོ་ཡིན་པ་དང་།
སྲོང་བཙན་ཐོག་མར་བཞུགས་གནས་ཡིན་ཁོ་ཐག་ལགས། དེའི་ཉིན་ནོར་བུ་གླིང་ཁར་མཇལ་སྐོར་ཕྱིན་པས། དངོས་གནས་ཕུན་སུམ་ཚོགས་པའི་གླིང་ཁ་ཞིག་རེད། སྐྱེད་ཚལ་དང་། ཆུ་རྫིང་མང་བ། གནས་ཁང་དེ་དག་ཀྱང་མཇའ།་ བ་ཙམ་གྱིས་དགའ་དད་ལྷན་ཅིག་སྐྱེས་ཐུབ་པ་འདུག ཞོར་དུ་ལྕགས་པོ་རི་ལ་གནས་མཇལ་བྱས་པས་རྟེན་རྩ་ཆེན་མང་པོ་མཇལ་རྒྱུ་ཡོད་པ་མ་ཟད། ཁྱད་པར་དུ་སྲོང་བཙན་གྱི་སྒྲུབ་ཕུག་བྲག་དོང་ཞིག་མཇལ་བས། རླབས་ཆེན་མི་རིགས་གཞན་དག་གི་ལོ་རྒྱུས་དང་འདྲ་བའི་ཉམས་སྣང་ཞིག་ཤུགས་ཀྱིས་སྐྱེས་པས་བཤད་མི་ཤེས་པའི་བྲོ་བ་ཞིག་མྱོང་ངོ་། །
དེ་ལྟར་ལྷ་ལྡན་གྱི་ཕྱོགས་མང་པོ་ཞིག་བསྐོར་བའི་མཐར། བོད་ཀྱི་མེས་པོ་དེ་དག་གི་ཤེས་རབ་དང་སྟོབས་ཚད་མེད་ཀྱི་རྣམ་ཐར་དེ་གོ་བར་མ་ཟད། ཁོ་ཚོའི་བསམ་བློ་འཁོར་ཕྱོགས་དེ་ཡང་ཤེས་ཐུབ་པ་བྱུང་། དངོས་གནས་གསེར་དངུལ་གཡུ་སོགས་རིན་ཆེན་རིགས་བསམ་གྱིས་མི་ཁྱབ་པ། སྤུངས་ན་རི་དང་འདྲ་བ་མང་བོས་སྐུ་གསུང་ཐུགས་རྟེན་བཟོས་པ་དང་། ཞལ་ཟས་གངས་རི་ལྟར་སྒྲིག་པ། མཆོད་མེ་མར་ཁུ་རྒྱ་མཚོ་ལྟར་སྦར་བ་སོགས་ཀྱིས་ཐུན་མིན་གྱི་ཁྱད་ཆོས་མང་བོ་འདུག གལ་ཏེ་བོད་ཀྱི་མེས་པོ་དེ་དག་གིས་བློ་ཁ་འཇིག་རྟེན་181དར་རྒྱས་གཏོང་བའི་རིག་པ་ལ་བསྐོར་ཡོད་ན། སུ་ཡི་ཐད་དུ་ཡང་ལངས་ཐུབ་པའི་ཆབ་སྲིད་དཔལ་འབྱོར་དམག་སྟོབས་ཡོད་པ་མ་ཟད། ཕས་རྒོལ་མེ་ཡི་ཕུང་བོར་བསྒྱུར་བའི་ཆ་རྐྱེན་ཡང་འཛོམས་ངེས་ཀྱི་ཡིད་ཆེས་བཅོས་མིན་ཞིག་སྐྱེས་སོ ་182 རཱིཕྱི་གླིང་དུ་སོང་བའི་མཐོང་ཐོས།
དང་པོ། ཁོར་ཡུག་གི་སྐོར། འཇར་མན་གཙོ་བོར་བྱས་པའི་ཡོ་རོབ་ཀྱིས། ལྗོན་ཤིང་དང་། རྩི་ཤིང་། རྩྭ་ལྗང་ནེའུ་གསིང་སོགས་ལ་མཐོང་ཆེན་བྱེད། ནགས་སྲབ་འཐུག་ཀྱི་ཁྱད་པར་ནི་ལོས་ཡོད་མ་གཏོགས། གཞུང་ལམ་གཡས་གཡོན་ཀུན་ན་ཤིང་ནགས་མེད་ས་ཞིག་མི་འདུག དེར་བརྟེན་འཛམ་གླིང་འདི་ན་ཡོ་རོབ་ནི་ཁོར་ཡུག་སྲུང་སྐྱོབ་སྐོར་ལ་གཏམ་བཤད་པའི་དབང་ཆ་ཡོད་ཅིང་། ཁོར་ཡུག་སྲུང་སྐྱོབ་ལ་སེམས་ཁུར་ཆེས་ལྡན་པའི་རྒྱལ་ཁབ་ཀྱི་གྲས་སུ་གཏོགས།
ཞིང་སྡེའི་གྲོང་པ་དག་གི་སྡོད་ཁང་ནི་བརྩེགས་གཅིག་ཅན་མང་བ་ལས་བརྩེགས་མ་ཅན་ནི་ཉུང་། ཁང་པའི་ཕྱི་རོལ་ཏུ་ར་བ་ཆེན་པོ་ཞིག་གིས་བསྐོར། དེའི་ནང་དུ་འགྲོ་ལམ་མིན་པའི་ས་གཞན་རྣམས་རྩྭ་ལྗང་དང་མེ་ཏོག་གིས་ཁྱབ་པར་བྱས། གྲོང་པ་དག་ན་འུར་ཟིང་མེད་ཅིང་འཇམ་ཐིང་ངེ་ཞི་བའི་རྣམ་པ་ལ་མི་གྲངས་ཀྱང་ཉུང་། དེའི་ཁོར་ཡུག་དག་ཏུ་ཡང་ལྗོན་ཤིང་གིས་ཁེངས་ནས་ཡོད། ཁྱིམ་ཚང་དག་གི་རླངས་འཁོར་རྣམས་ནི་ར་བ་ཆེན་པོ་ཞིག་གི་ནང་མཉམ་དུ་འཇོག ཞིང་ལས་ནི་རྒུན་འབྲུམ་དང་གྲོ་ལས་བྱས། སྤྱིར་ལས་རིགས་གང་ལ་ཡང་ཆེད་མཁས་པ་མང་བ་དང་། ཞིང་ལས་ལག་རྩལ་ཚད་མཐོན་པོ་ཡོད་པའི་རྒྱུ་མཚན་གྱིས་སྐྱེས་སྟོབས་བཟང་བའི་གྲོ་དང་རྒུན་འབྲུམ་གྱིས་ས་གཞི་ཀུན་སྔོ་ལྗང་གི་རྣམ་པར་གྱུར། འབྲས་རྟགས་ཀྱིས་རྒྱུ་དཔོག་པ་སྟེ།
ལོ་ཏོག་དེ་དག་སྐྱེས་སྟོབས་ལེགས་པའི་རྣམ་པ་མིག་སྔར་འཆར་དུས། སོ་ནམ་གྱི་བྱ་བ་ལ་འབད་སྟངས་ཡག་པ། ལག་རྩལ་183དང་། སྤྱོད་ཆས་བཟང་བ་ཤུགས་ཀྱིས་གོ་ཐུབ་པ་འདུག ཡོ་རོབ་གླིང་གི་གཞུང་ལམ་དག་གི་མྱུར་བགྲོད་གཞུང་ལམ་གྱིས་སྦྲེལ་ནས་ཡོད། དཔེར་ན་ཡོ་རོབ་ཀྱི་རྒྱལ་ཁབ་མང་པོ་ཕན་ཚུན་སྦྲེལ་མཐུད་ཡོད་པ་དང་། རྒྱལ་མཚམས་བརྒལ་དུས་ལག་འཁྱེར་དག་བསྟན་མི་དགོས། འཇར་མན་གྱི་ཤིས་ཐེ་ལེ་དུས་སུ་མྱུར་བགྲོད་གཞུང་ལམ་བཟོས་པ་དག་དེང་སང་ཡང་སྤྱོད་ཀྱི་ཡོད། ཡོ་རོབ་རྒྱལ་ཁབ་དག་གི་མཐའ་མཚམས་རྣམས་རྒྱ་མཚོ་དང་ཐུག་པ་ཞིག་ཡིན། ཁྱད་པར་ཝུས་ཉིའུ་ཧྲིའུ་ཕྱོགས་ཀྱི་རྒྱ་མཚོ་ནས་ཨེ་ཤར་ཡ་བར་དུ་གནའ་ནས་མཚོ་གྲུའི་རྒྱུ་ལམ་ཡོད་ཅིང་།
ཨི་ཊ་ལིའི་མར་ཁི་པོ་ལོ་ཡང་འདི་ནས་རྒྱ་ནག་དང་བོད་ཀྱི་ས་ཁུལ་དག་ཏུ་སོང་བ་རེད། ཡོ་རོབ་ཏུ་དབྱིན་ཇི་དང་རུའུ་སི་ཕར་ཕུད་པའི་རྒྱལ་ཁབ་གཞན་དག་ནི་ཡོ་རོབ་མཉམ་འབྲེལ་ཆ་ཚང་བཟོས་སྟབས་ཀྱིས། རྒྱལ་མཚམས་བརྒལ་བའི་ལག་འཁྱེར་ཡང་གཅིག་གིས་གོ་ཆོད། གནམ་གཤིས་ནི་བོད་ཁུལ་དང་འདྲ་བོ་རེད། བོད་ཀྱི་རི་ལྟ་བུའི་མཐོན་པོ་མེད་རུང་རི་ཆུང་ཆུང་མང་པོ་ཡོད། གྲོང་ཁྱེར་ཆེན་པོ་དག་ཏུ་ལྷ་ཁང་ཆེན་པོ་རེ་མེད་ས་མེད། ལྷ་ཁང་ཆེན་པོ་རེ་རེའི་འཛུགས་སྐྲུན་གྱི་ཡུན་ལ་མི་ལོ་བརྒྱ་ཚོ་སོང་བར་བཤད། བོད་ལྟ་བུའི་ལྷ་ཁང་མང་པོ་མེད་རུང་ཐུན་མོང་གི་ལྷ་ཁང་རེ་རེ་ལ། དཔལ་འབྱོར་གྱི་འགྲོ་སོང་ཆེ་བ། འཆར་གཞི་བཟང་བ།
ལས་རྒྱ་ཆེ་བ། ཨར་ལས་བཟོ་སྐྲུན་ཕུན་སུམ་ཚོགས་པ་ཞིག་ཡིན། གཉིས་པ། འཆོ་བའི་སྐོར། ཡོ་རོབ་གླིང་གི་འཇར་མན་དང་ཧྥ་རན་སི། རུའེ་སི་རྣམས་ནི་དབུལ་ཕྱུག་ཆ་སྙོམས་ཤིང་། སྤྱི་ཁྱབ་ཀྱི་འཚོ་བ་བཟང་། ཞིང་འབྲོག་ཚང་མའི་ཡོང་སྒོ་བཟང་ཞིང་། ལག་རྩལ་ལ་མཁས་པའི་མི་སྣ་ཆེས་མང་། བཟོ་ལས།
ཞིང་ལས། འབྲོག་ལས་བཅས་ཀྱི་ལག་རྩལ་ཕུལ་བྱུང་མི་སྣ་མང་བས་དེ་དག་གི་ཐོན་རྫས་184དག་ནི་རྩེ་དྲ་ཡིན་པ། དཔེར་ན། ཞིང་ལས་པས་རྒུན་འབྲུམ་དང་གྲོ་ཡི་སོ་ནམ་གཙོ་བོ་བྱས་པས། དེ་དག་ཆུད་ཟོས་སུ་མི་འགྲོ་ཞིང་ཐོན་རྫས་སྤུས་ལྡན་དུ་བསྒྱུར་བ་སྟེ། རྒུན་འབྲུམ་གྱིས་ཆང་བཟོ་བ། གྲོ་ཡིས་སྒང་སོགས་བསྲེགས་ཟས་རིགས་བྱེད་པ། མ་རྩ་རྒུན་འབྲུམ་དེ་ཉིད་ལག་རྩལ་ཁྱད་པར་ཅན་གྱི་བྱེད་ཐབས་སྤྱོད་དེ་བཏུང་བ་ཞིམ་པ། གཟུགས་ངོ།་ ལ་མི་གནོད་པ།
ཕོ་བ་གསོ་བྱེད། འཇམ་ཤ་ཅན་དུ་སྒྱུར་བྱེད་སོགས་ཀྱི་དགེ་མཚན་ལྡན་པའི་རྒུན་ཆང་སྟེ། འཛམ་གླིང་ན་གྲགས་པ། འཛམ་གླིང་གི་ཚོང་ར་ཆེན་པོ་ཁག་ཏུ་འགྲིམ་པ་ཞིག་བྱས། གྲོ་ཡི་ཁ་ཟས་ཀྱང་ལག་རྩལ་གྱི་བྱེད་ཐབས་སྣ་ཚོགས་ཀྱིས་ཁ་ལ་ཞིམ་པ། ཕོ་བ་ལ་མི་གནོད་པ། གཟུགས་སྟོབས་སྐྱེད་བྱེད། བྲོ་བ་མི་འདྲ་བ། རྣམ་པ་མི་འདྲ་བ་སྣ་ཚོགས་བྱས། རྒྱ་ནག་ལྟ་བུའི་བྲོ་དཀར་པོ་དེ་འདྲ་མེད།
རང་བྱུང་གི་ཟ་མ་ལ་རྩིས་སུ་འཛིན་པས་གྲོ་མདོག་མ་བསྒྱུར་བ་དེ་ཉིད་ཡིན་པས་ནག་ཤས་ཆེ། དེ་བཞིན་དུ་འབྲོག་པས་ཀྱང་འོ་མ་ཕལ་ཆེ་འོ་ལོག་སྟེ་སྐྱུར་ལོག་དང་མི་འདྲ་ཞིང་མར་གྱི་བཅུད་ལྡན་གྱི་ཞིམ་ཟས་བྱས། དེ་ཚོང་ར་རུ་འགྲིམ་པ་རྒྱ་ཆེ། འོ་ལོག་རྒྱ་མ་གང་ལ་མི་དམངས་ཤོག་སྒོར་དགུ་བཅུ་ནས་བརྒྱ་དང་ལྔ་བཅུ་བར་རྙེད་ཀྱི་ཡོད། འོ་ལོག་ནང་དུ་སྐྱུར་པོའི་བྲོ་བ་ཡོད་མེད་གཉིས་འདུག འོ་ལོག་འདི་ང་ཚོའི་མར་ལས་ཀྱང་རིན་གོང་ཆེ་ཞིང་། མར་ལས་ཀྱང་ཐོན་ཚད་མཐོ་བ། དུས་རིང་པོར་ཉར་རུང་རུལ་སུང་མི་འགྲོ་བ་སོགས་ཀྱི་དགེ་མཚན་ཡོད། ཁྱད་པར་དུ་མར་རྒྱ་མ་གང་འབུད་བྱེད་ལ་འོ་མ་རྒྱ་མ་བཅུ་གཅིག་དགོས་པ་དང་། འོ་ལོག་རྒྱ་མ་གང་འབུད་བྱེད་ལ་བ་འོ་རྒྱ་མ་ཉི་ཤུ་དགོས་པ།
འབྲི་འོ་ནི་བ་འོ་དང་མི་འདྲ་བས་རྒྱ་མ་དྲུག་ལས་མི་དགོས། དེ་ལྟར་ན་མར་དང་འོ་ལོག་གི་འགྲོ་གྲོན་དང་ཡོང་སྒོ་བརྩི་ན་ཁེ་གང་གི་ཆེ་གསལ་པོར་ཤེས། སྤྱིར་ཕྱི་གླིང་ཡོ་རོབ་དང་བོད་པའི་བཟའ་བཏུང་རིགས་འདྲ་བ་སྟེ། ཞོ་དང་། འོ་མ། མར། གྲོ་སྒང་། ཤ་དང་འོ་ལོག་སོགས་གཅིག་པ་གཅིག་ཀྱང་རེད། རྒྱུན་དུ་ཁ་ཧྥེ་ཇ་དང་། དཀྱུས་མའི་ཇ།
རྒུན་འབྲུམ་གྱི་ཆང་སོགས་ལ་སྤྱོད། ཆུ་ནི་གྲང་མོ་བཏུང་། ཤ་185སྲ་མོ་མ་ཡིན་ཞིང་སྙི་མོ་བཟོས་པ་ཞིག་ཟ། ཕྱི་གླིང་པས་ཞོགས་ཟས་དེ་ཆེས་ཞིམ་པོ་ཞིག་ཡིན། དཔེར་ན་འོ་མ་དང་ཞོ། མར་དང་འོ་ལོག ཤ་དང་ཤིང་འབྲས་རིགས། ཇ་དང་ཤིང་འབྲས་ཀྱི་ཁུ་བ་ཀུན་ལ་སྤྱོད། རྒྱ་གྲོ་མ་སོགས་སྲ་འབྲས་རིགས་ཕར་ཕུད་འཕྲོ་ཚོད་མ་སྙི་མོ་རིགས་རྣམས་བརླན་པར་གསོལ། མ་བཅོས་པ་སྟེ།
རྫས་སྦྱོར་མ་བྱས་པའི་ཟ་མ་ལ་བཙོན་བྲལ་ཟས་རིགས་(྾༦ཥྤེཋ)ཞེས་མཐོང་ཆེན་བྱེད། གོན་པ་ལ་རྒྱལ་ཁབ་སོ་སོས་མཐོང་ཆེན་བཟོ་ལུགས་མི་འདྲ། དཔེར་ན་ཧྥ་རན་སི་ནི་རྟོག་འཆར་གྱི་གོན་པ་སྟེ། ཉམས་མཚར་མཚར་དག་གོན་པའོ། ཨི་ཊ་ལི་ནི་གོས་ཉམས་ལ་ཕན་པ་སྟེ། རིན་གོང་ཆེ་བ་དག་གོན། འཇར་མན་གྱིས་གོས་ལ་དེ་འདྲའི་མཐོང་ཆེན་མི་བྱེད་ཅིང་། སྟབས་ཅི་བདེ་བདེ་བྱེད་ཀྱི་ཡོད། ཕྱི་གླིང་པ་དེ་དག་གིས་རླངས་འཁོར་ལ་རྩིས་སུ་འཛིན་པ་ནི། བོད་མིས་རྟ་ལ་རྩིས་འཛིན་པ་བཞིན་ནོ།
ཕྱི་གླིང་བ་ལ་བཟའ་ཟླ་མེད་ན་ཆོག་རུང་རླངས་འཁོར་མེད་དུ་མི་རུང་ཟེར་སྲོལ་ཡོད། ངས་གོང་དུ་ཞུས་པ་བཞིན་འཚོསྤྱོད་ཀྱི་ཡོང་ཁུངས་ནི་བཟོ་ལས་ཞིང་ལས་འབྲོག་ལས་སྤུས་ལྡན་ཞིག་བྱེད། དཔེར་ན་བཟོ་ལས་ལ་ཆ་མཚོན་ན་ཉེར་མཁོ་སྤྱོད་ཆས་རིགས་ནས་འཕྲུལ་ཆ་ཆེན་པོའི་རིགས་བར་གང་བཟོས་པ་དག་ནི་སྤུས་ཀ་བཟང་པ། སྤྱོད་ཡུན་རིང་བ། དགོས་མཁོ་ཆེ་བ། ཚན་རིག་དང་མཐུན་པ་ཤ་སྟག་གོ། དཔེར་ན་རླངས་འཁོར་ཆེས་བཟང་བ་དག་ནི་ཡོ་རོབ་འཇར་མན་གྱི་ཡིན་པ་སྟེ། པའོ་མ་(དྷྭཔཾ་7ནེསྟོ)རླངས་འཁོར་ཞེས་འཛམ་གླིང་ན་གྲགས་པ་དེ་ཡང་འཇར་མན་རྒྱལ་ཁབ་ཀྱི་ཡིན་པ་ཀུན་གྱིས་མཁྱེན་གསལ་ལྟར་རོ། ངས་ནང་རྒྱལ་དུ་འདི་འདྲའི་རླངས་འཁོར་ཞིག་ཡོད་ན་སྙམ་སྟེ་མཚན་མོར་རྨིས་པའི་རྨི་ལམ་གྱི་རླངས་འཁོར་དག་འདི་ན་མངོན་གྱུར་གྱིས་སྣང་། རླངས་འཁོར་ཆེ་འབྲིང་ཆུང་གསུམ་སྤུས་ཀ་ལྡན་པ་དག་ནི་ནམ་མཁའི་སྐར་ཚོགས་ལྟར་གྲངས་མང་བ་ཞིག་གོ།
དེ་བཞིན་སྤྱོད་ཆས་གཞན་དག་གི་ཐོན་རྫས་རིགས་ཀྱང་ཕུན་སུམ་ཚོགས་པ་ཞིག་ཡིན། མདོར་ན་འགྲོ་བ་མི་ཡི་རིགས་ལ་མཁོ་ངེས་དག་ནི་འདི་ན་འདུག བདག་ཅག་གི་སྟོན་186པས་འཚོ་བའི་ཟས་ལ་མ་བརྟེན་གང་ཡང་མེད་གསུངས་པ་དང་། ཟས་མ་མཆིས་ན་ལུས་མ་མཆིས། ལུས་མ་མཆིས་ན་ཆོས་ཀྱང་མ་མཆིས་ཞེས་གསུངས་པ་ལྟར་འཚོ་བྱེད་ནི་གནད་ཆེ་བ་ཞིག་ཡིན་པར་བསྟན། ་ གསུམ་པ། འདོད་བརྩེའི་སྐོར། སྤྱིར་འདོད་ཁམས་འདིར་ཆགས་པ་ཤུགས་ཆེ་ལ། བལྟས་པས་གཟུགས་ཀྱིས་མི་ངོམས་ཤིང་། རེག་སྦྱོར་དགོས་པས་གཉིས་གཉིས་འཁྲིག་སྤྱོད་ལ་ཞུགས་པས་འདོད་ཁམས་ཟེར།
འདོད་ཁམས་འདོད་ཆགས་ཀྱི་ས་བ་ཕྱི་གླིང་ཡོ་རོབ་གླིང་ན། ཕོ་མོའི་བརྩེ་སེམས་མཚོན་པའི་བྲོ་གཞས་འཁྲབ་པ་དང་། ཕོ་མོའི་བརྩེ་དུང་གི་རྣམ་འགྱུར་མཚོན་པའི་རི་མོ་བྲིས་པ་ཆེས་མང་། དེ་བཞིན་བྱ་ཡི་རིགས་དག་ལས་ཀྱང་ཕུག་རོན་ལ་དགའ་ཞེན་ཆེ་ཞིང་། ཕུག་རོན་ལ་མཐོང་ཆེན་བྱེད། ཕུག་རོན་ནི་སྲོག་ཆགས་གཞན་ལ་འཚེ་བ་མི་བྱེད་ཅིང་། ཞི་བདེའི་མཚོན་བྱེད་ཅིག་བརྩིས། མཐའ་ན་ཁོང་ཚོའི་ཆོས་ལུགས་སུ་ཡང་ཕུག་རོན་ལ་མཐོང་ཆེན་བྱེད་པ་དང་ཕུག་རོན་བསད་ན་ཉེས་ཅན་གྱི་རིགས་སུ་བརྩིས། ཕུག་རོན་གྱི་བརྩེ་ཆགས་ཆེ་ལུགས་ལ། དཔེར་ན་སློབ་དཔོན་དབྱུག་པ་ཅན་གྱིས།
སྙན་ངག་ཏུ་ཕུག་རོན་གྱི་རིགས་ཆེད་དུ་བརྗོད་པ་སྟེ། མགྲིན་པའི་ནང་ནས་སྙན་སྒྲོགས་ཤིང་། མིག་ནི་ཀུན་ཏུ་འཕྲུལ་བ་་ཡི། ཕུག་རོན་བརྩེ་འདོད་དགའ་མ་ལ། ཡོངས་སུ་བསྐོར་ནས་མཆུ་དག་སྦྱོར་ཞེས་ཕུག་རོན་ནི་བྱ་ཡི་རིགས་དག་ལས་ཆགས་པ་ཧ་ཅང་ཆེ་བའི་རིགས་སུ་བརྩི། འདོད་ཁམས་འདོད་པའི་ས་བ་རུ་མི་ཡི་རིགས་དག་ཆགས་པ་ཤུགས་ཆེ་བ་སྨྲོས་མ་དགོས། དེ་ལས་ཀྱང་ཕྱི་གླིང་ཡོ་རོབ་གླིང་གི་མི་རྣམས་ནི་ཆགས་སེམས་མངོན་གསལ་དོད་པོ་སྟེ། གྲོང་ཁྱེར་ཆེན་པོ་དག་ཏུ་མི་ཚོགས་ཀྱི་གསེབ་ན་ཕོ་མོ་དག་འོ་འཁྱུད་བྱེད་ཅིང་། ལྟ་སྐོར་བྱེད་སའི་གནས་གྲགས་ཅན་དུ་མི་ཚོགས་ཇི་ཙམ་མང་རུང་དེ་བཞིན་འཛེམ་མེད་187ཀྱིས་འོ་བྱེད་པ་དང་། ཕན་ཚུན་འཁྱུད་ཀྱི་ཡོད་པར་མཐོང་།
དཔེར་ན། ཧྥ་རན་སིའི་འོ་བྱེད་ཚུལ་ནི་ཧ་ཅང་སྐད་གྲགས་ཡོད་པ་ཞིག་ཡིན། མ་ཟད་ཁོང་ཚོའི་རྒྱལ་པོའི་ཕོ་བྲང་དག་དང་། ལྷ་ཁང་གྲགས་ཅན་དག་ཏུ་ཡང་། བུད་མེད་སྐྱེས་གཟུགས་མཛེས་པ་ལང་ཚོ་རྒྱས་པ་དང་། སྐྱེས་པ་ཉམས་དང་ལྡན་པ་དག་གི་རི་མོ་བྲིས་པ་ལས། བོད་ལྟ་བུའི་སྲོག་ཆག་རིགས་དང་ཤིང་འབྲས་མེ་ཏོག་རིགས་བྲིས་པ་ནི་ཆེས་ཉུང་། དགེ་འདུན་ཆོས་འཕེལ་གྱིས་ཉིན་མོ་གྲིབ་མ་ཙམ་འགོམ་ཡུག་ཤོར་མི་རུང་བའི་རིགས་རུས་ཀྱི་འཛེམ་དོགས་ཆེ་བའི་ཕོ་མོ་དག་མཚན་མོ་ཉལ་སར་གཅིག་ཏུ་འདྲེས་པ་དག་ནི། བརྩེ་དུང་གི་ཕན་འབྲས་ཡིན་པར་བརྗོད་པ་བཞིན། ཧྥ་རན་སིའི་གྲོང་ཁྱེར་ཁ་ཤས་སུ་སོལ་བ་ལྟར་ནག་པའི་མི་ནག་གི་ཕོ་གསར་དང་།
ཟླ་ལྟར་དཀར་བའི་བུད་མེད་གཞོན་ནུ་མ་དག་མཉམ་དུ་འགྲོགས་ཤིང་། བུད་མེད་གཞོན་ནུ་མ་བྱད་བཞིན་ལེགས་པ་དག་གིས་སྐྱེས་པ་ནག་པོ་དག་ལ་དགའ་བརྩེའི་རྣམ་པས་ལག་པའི་དཔུང་པ་དག་ལ་འཇུས་ཏེ་འཁྱུད་པར་སྣང་། དེ་དུས་དགེ་འདུན་ཆོས་འཕེལ་གྱི་གསུངས་དེ་སླར་ཡང་ཐེངས་གཅིག་དྲན་བྱུང་། གང་ནས་བསམ་རུང་བརྩེ་དུང་གི་འཇིག་རྟེན་དངོས་མ་ཞིག་འདི་ན་ཡོད་པར་གོ། བཞི་པ། སློབ་གསོའི་སྐོར། སློབ་གསོ་ནི་མི་ཡི་རིགས་ཀྱི་ཆབ་སྲིད་དཔལ་འབྱོར་རིག་གནས་ཡར་འགྲོ་མར་འགྲོའི་འགག་རྩ་ཡིན་པ། མི་ཡི་རིགས་ཀྱི་རིག་པའི་དྭངས་མ་མི་རབས་ནས་མི་རབས་བརྒྱུད་གསོག་གསོག་བྱས་པའི་མི་ཆོས་ལྷ་ཆོས་ཕྱོགས་བསྡོམས་ཀྱིས་སྙིགས་དོར་བཅུད་ལེན་བྱས་པ་ལས་བྱུང་བ་ཞིག་ཡིན། དེར་བརྟེན་ཀུན་གྱི་རྩ་བ་སློབ་གསོ་ཡིན་ཞེས་བཤད་ན་ཡང་ཐལ་མི་ཆེ་ཞིང་འཚམ་པ་ཞིག་ཡིན། དེ་ལྟར་ན་ཡོ་རོབ་ཀྱི་སློབ་གསོ་ལམ་ལུགས་དང་ནང་རྒྱལ་གྱི་སློབ་གསོ་ལམ་ལུགས་188གཉིས་ནི་ཆེས་མི་འདྲ་བ་སྟེ།
ཆུང་བྱིས་པའི་སློབ་གསོ་ནས་ཆེ་སློབ་གྲྭ་ཆེན་མོའི་སློབ་གསོ་བར་མི་མཚུངས་ཚུལ་ནི། ཕྱི་གླིང་ཡོ་རོབ་པས་བྱིས་པ་སློབ་གསོ་བྱེད་ཚུལ་ནི་བྱིས་པའི་སྐྱེས་གཟུགས་སྐྱེད་སྲིང་བྱེད་ཐབས་དང་བྱིས་པའི་སེམས་སྤྲོ་ཐབས་གཙོ་བོར་བཟུང་སྟེ། ལུས་བདེ་སེམས་སྤྲོ་ཅན་གྱི་བྱིས་པའི་ཞིང་ཁམས་ཤིག་བསྐྲུན་པ་དང་། མདོར་ན་བྱིས་པ་ལ་སྐྱིད་གླིང་རྩེད་རར་ཞུགས་པའི་མྱོང་ཚོར་སྟེར་བ་ལས་སློབ་སྦྱོང་གི་དཀའ་སྡུག་དེ་མྱོང་འཇུག་གི་མེད། རྒྱལ་ནང་དུ་སྔོན་ཐོན་མི་རིགས་སྤུས་ཚད་མཐོ་བ་དག་གིས་བྱིས་པ་རིག་གནས་ཅན་དུ་འགྱུར་ཕྱིར་ཆུང་དུས་ནས་རེ་བ་ཆེན་པོ་འདོན་སྐད་ཀྱིས་བྱིས་པ་རིག་གནས་ཀྱི་ར་བར་བཙན་པོར་བཅུག་སྟེ། སྒྲིག་གིས་གཅུན་གྱི་་ཡོད། བོད་རིགས་ཀྱི་བྱིས་པ་ཕལ་མོ་ཆེ་ཧ་ལམ་མགྱོགས་འགྲོ་ཐུབ་པ་ནས་མིག་སྔར་གྱི་ཁེ་ཕན་ལ་བལྟས་ཏེ་བེའུ་རྫི་དང་ཕག་རྫི་བཏང་བ་ལས་རིག་གནས་སློབ་སར་གཏོང་གི་མེད། སློབ་གྲྭར་འགྲོ་བའི་ཕྱི་གླིང་ཡོ་རོབ་ཀྱི་བྱིས་པ་དང་ནང་རྒྱལ་གྱི་བྱིས་པ་གཉིས་ཀྱང་མི་འདྲ་སྟེ། ཕྱི་གླིང་ཡོ་རོབ་འཇར་མན་པས་བྱིས་པས་རྒྱུགས་སྐར་མཐོན་པོར་ལེན་དགོས་པའི་རེ་བ་མི་བཏོན། ཁྱད་པར་དུ་རྒྱལ་ནང་ལྟ་བུའི་བྱིས་པ་ཕན་ཚུན་བར་གྱི་འགྲན་རྩོད་དེ་འཇར་མན་ལ་མི་དགོས།
དེ་བཞིན་འཇར་མན་པས་ཁྱིམ་གྱི་ལས་བྱ་དང་། རང་སྦྱོང་སོགས་ལ་དོ་གལ་གྱིས་སྐུལ་འདེད་མི་བྱེད། གཙོ་བོ་བྱིས་པ་རང་ཉིད་ཀྱི་མོས་ཕྱོགས་དང་བསྟུན་པ་ལས་ཕ་མས་ཨུ་ཚུགས་ཀྱིས་མཐོར་འདེད་དེ་མི་བྱེད། རང་དབང་གི་སློབ་གསོ་ཞིག་ཡིན་པ་ལས་བཙན་པོ་ཨུ་ཚུགས་ཀྱི་སློབ་གསོ་ཞིག་མ་ཡིན། ཁྱད་པར་དུ་བྱིས་པ་རང་ཉིད་ལ་ལྷན་སྐྱེས་སུ་གནས་པའི་མོས་པ་དེ་བསྐྱར་གསོ་བྱས་པ་ལས་ཕ་མའི་འདོད་ཕྱོགས་དེ་བུ་རྒྱུད་ལ་བཙན་བཀལ་མི་བྱེད། སློབ་ཆུང་ནི་དེ་འདྲ་ལྷོད་དལ་ཡང་པ་ཞིག་གིས་མཐར་ཕྱིན། སློབ་འབྲིང་ནི་སློབ་ཆུང་ལས་ཅུང་དམ་ཞིང་དཀའ་ཁག་ཅུང་ཆེ། སློབ་འབྲིང་གི་སློབ་ལོ་ཡང་ནང་རྒྱལ་གྱི་སློབ་འབྲིང་ལས་རིང་། འོན་ཀྱང་ནང་རྒྱལ་ལྟ་བུའི་སློབ་སྤྱོང་ལ་དཀའ་ཁག་མེད། ཡོ་རོབ་འཇར་མན་དུ་ལག་རྩལ་ཆེད་189གཉེར་སློབ་གྲྭ་དང་གཞུང་སྒྲུབ་སློབ་གྲྭ་གཉིས་ལས་ལག་རྩལ་སློབ་གྲྭ་འདོན་མཁན་མང་།
རྒྱུ་མཚན་ནི་ལག་རྩལ་ལ་བརྟེན་པའི་ཡོང་སྒོ་ནི་སྲ་བརྟན་གྱི་རང་བཞིན་དུ་ངོས་འཛིན། དེ་མིན་གཞན་སྲིད་འཛིན་གྱི་ལས་སྣེ་དག་ལ་ངེས་གཏན་མེད་ཅེས་བཤད། འཇར་མན་རྒྱལ་ཡོངས་གཅིག་གིས་ལག་རྩལ་ལ་མཐོང་ཆེན་ཡོད། ལག་རྩལ་མི་སྣ་དག་གིས་ལག་རྩལ་པ་རང་ཐོག་ཏུ་བབ་པའི་འོས་འགན་བཞིན་གསོ་སྐྱོང་བྱེད་པ་དང་། ལག་རྩལ་ཆེད་གཉེར་སློབ་གྲྭ་སོགས་སློབ་གྲྭ་གང་ཞིག་ཡིན་རུང་རིག་གཞུང་སློབ་ཁྲིད་ལས་ཀྱང་ལག་ལེན་སློབ་ཁྲིད་མང་། རིགས་གཞུང་བརྒྱ་ཆ་བཞི་བཅུ་དང་ལག་ལེན་བརྒྱ་ཆ་དྲུག་ཅུ་ཡིན་པ་དང་། སློབ་ཁྲིད་བྱས་པ་དེ་དག་ལག་ལེན་ཐོག་ནས་ར་སྤྲོད་བྱེད་དགོས་པ་ལས་སྟོང་བཤད་མི་བྱེད། མཐའ་ན་སྲིད་འཛིན་གྱི་ལས་བྱེད་སློབ་མ་དག་གིས་ཀྱང་ལག་ལེན་དངོས་སྦྱོང་བྱེད་པར་དུས་ཚོད་མང་པོ་སྤྱོད་ཀྱི་ཡོད། དངོས་སྦྱོང་སློབ་མས་དངོས་སྦྱོང་བྱེད་རིང་དངོས་སྦྱོང་བྱེད་སའི་ལས་ཁུངས་ཀྱིས་གླ་ཕོགས་སྤྲད་དགོས། དེ་ལྟར་ན་འཇར་མན་གྱི་སློབ་གསོའི་འོས་འགན་རྒྱལ་ཡོངས་གཅིག་ལ་ཡོད་པ་ལས་རིས་སུ་བཅད་པ་ཞིག་མ་ཡིན།
སློབ་གསོའི་དོན་དུ་ཚོགས་འདུ་དང་གྲོས་ཞིབ་བྱེད་དུས་༡མཉམ་འབྲེལ་སྲིད་གཞུང་། ༢ཁུལ་སྲིད་གཞུང་། ༢སྤྱོད་བྱའི་མི་སྣ། ༤སྤྱོད་མཁན་གྱི་མི་སྣ་བཅས་ཞུགས་དགོས། འཇར་མན་གྱི་སློབ་གསོའི་དབང་ཆ་ཆེ་བ་འཛིན་མཁན་ནི་ཁུལ་ཡིན་པ་ལས་མཉམ་འབྲེལ་སྲིད་གཞུང་མིན། གལ་ཏེ་མཉམ་འབྲེལ་སྲིད་གཞུང་གིས་དབང་ཆ་ཆ་ཚང་བཟུང་ན་ཞིས་ཐེ་ལེ་གཉིས་པ་ཞིག་བུད་པའི་ཉེན་ཁ་ལ་དོགས་ཀྱི་ཡོད། ཁྱད་པར་དུ་འཇར་མན་པས་ལས་རིགས་གང་ལ་ཁྱད་པར་མི་བལྟ་ཞིང་དམ་འཛིན་བྱེད་ཀྱི་ཡོད། རྒྱུ་མཚན་དེས་སྤྱི་ཚོགས་དེ་ཆ་མཉམ་པ། འོས་ཤིང་འཚམ་པ་ཞིག་ཡོང་གི་ཡོད། དེང་སང་ཕྱི་གླིང་ཕལ་ཆེ་བས་བྱང་ཚད་སློབ་གསོ་ལ་མཐོང་ཆེན་བྱེད་པ་ལས་རིག་གཞུང་སློབ་གསོ་ལ་དེ་ཙམ་རྩ་བ་མི་འཛིན།
མདོར་ན་སྤྱི་ཚོགས་ལ་མཁོ་ངེས་ཀྱི་ལས་རིགས་གང་ཞིག་ཡིན་རུང་གདམ་ག་དང་ཁྱད་པར་མི་བལྟས་190ནས་སྦྱོང་པ་བྱེད་ཅིང་མཐོང་ཆེན་ཡོད། ཐ་ན་ང་ཚོ་བོད་པས་ཆང་ལས་པ་ལ་ཆང་ཚོང་གི་ཁྱིམ་ཞེས་སྨད་པའི་གནས་དེ་ཡང་ཁོང་ཚོས་གཟི་བརྗིད་ཅན་གྱི་ཁྱིམ་ཚང་ཞིག་ཏུ་བརྩིས། ་ ལྔ་པ། ཆོས་ལུགས་ཀྱི་སྐོར། ཡོ་རོབ་ཀྱི་ཆོས་ལུགས་ནི་ཡེ་ཤུའི་ཆོས་ལུགས་རེད། དེ་ལ་གནམ་བདག་ཆོས་ལུགས་སོགས་གྲུབ་མཐའ་རིགས་ཁ་ཤས་མཆིས། གང་ལྟར་ཁོང་ཚོའི་ཆོས་ལུགས་ནི་འཇིག་རྟེན་ལེགས་པར་བྱེད་པའི་ཆོས་ཤིག་ཏུ་མཐོང་གི་འདུག གང་ཡིན་ཟེར་ན་བཟའ་བཏུང་སོགས་ནི་སྤྱོད་བྱ་ཡིན་པས་དེ་ལ་ལོངས་སུ་སྤྱོད་ན་སྡིག་པ་གང་ཡང་མེད། དཔེར་ན་ཤ་བཟར་བྱ་ཡིན་པ་རྟ་ཆིབས་བྱ་ཡིན་པ་རླངས་འཁོར་བསྐོར་བྱ་ཡིན་པ་སོགས་ལྷས་གནང་བ་དག་ལ་ང་ཚོས་ལོངས་སུ་སྤྱོད་པ་ཡིན་ཞེས་བཤད། མདོར་ན་འདུས་བྱས་ཀྱི་ཆོས་ཐམས་ཅད་གཅིག་ཕན་གཅིག་གྲོགས་སུ་གནས་པ་ལས་སྤང་བྱ་མེད་པ་ལྟ་བུའོ། །
བསམ་པ་བཟང་པོ་ལ་མཐོང་ཆེན་ཡོད་ཅིང་དགེ་བར་བརྩིས། དེ་འདྲ་བའི་དགེ་བའི་བྱ་བས་ལྷ་རུ་འགྲོ། བསམ་ངན་བྱས་པས་དམྱལ་བར་འགྲོ་བ་ལས་འགྲོ་ས་གཞན་མི་འདོད། ངས་གོང་ཞུས་ཀྱི་ཤ་བཟའ་བྱ་ཡིན་པ་སོགས་ལོངས་སུ་སྤྱོད་ཐུབ་ཚོད་ཀྱི་སེམས་ཅན་སྲོག་བཅད་པ་ལས་ཆུད་ཟོས་སུ་གཏོང་བ་ཡིན་ན་སྡིག་ལས་སུ་འགྱུར། དེ་བཞིན་བྱ་དངོས་གཞན་དག་ཀྱང་འཚམ་པོ་ཞིག་བྱེད་དགོས་པར་འདོད། དེ་ལྟར་ན་འཁོར་བ་སྤང་བྱ་དང་མྱང་འདས་ཐོབ་བྱར་མི་འདོད། འཁོར་བ་ནི་ལྷས་བཀོད་པ་ཡིན་པས་སྐྱོན་དུ་མི་ལྟ། གོང་ཞུས་ལྟར་ཚེ་ཕྱི་མར་འགྲོ་ས་གཉིས་ཏེ་ལྷའི་ཞིང་དང་དམྱལ་བའི་གནས་གཉིས་ལས་གཞན་ཡོད་པར་མི་འདོད། ལས་རིགས་གང་ལ་ཡང་དབྱེ་བསལ་མེད་པར་མཐོང་ཆེན་ཡོད། དཔེར་ན་བོད་པས་མགར་གྱི་ཁྱིམ་དང་ཆང་ཚོང་གི་ཁྱིམ་ལ་དམའ་འབེབ་པ་ལྟ་བུ་ནི་ཆོས་191ལུགས་པ་འདི་དག་ལ་དྲི་ཙམ་ཡང་མི་བྲོ།
དེ་ལྟར་ན་ཆང་ཚོང་ཡིན་ལ་ཆོས་པ་ཡིན་པ། སྲོག་གཅོད་པ་ཡིན་ལ་ཆོས་ལུགས་པ་ཡིན་པ་སོགས་འགལ་མེད་དུ་འདོད་པ། འཇིག་རྟེན་འཕེལ་རྒྱས་གཏོང་བ་ལ་ཆོས་ལུགས་འདི་ཆེས་འཚམ་པ་ཞིག་གོ། ཆོས་ལུགས་འདི་ལ་དད་མཁན་མང་ཞིང་ཆོས་ལུགས་འདི་རྒྱ་ཆེ་དར། དཔེར་ན་འཛམ་གླིང་གི་ཆོས་ལུགས་ཆེན་པོ་གསུམ་སྟེ། ༡ཡེ་ཤུའི་ཆོས་ལུགས། ༢ཨེ་ས་ལའི་ཆོས་ལུགས། ༢ནང་པའི་ཆོས་ལུགས་ཡོད་པ་ལ། དེ་ལས་ཡེ་ཤུའི་ཆོས་ལུགས་འདི་ལ་འབྱོར་ལྡན་གྱི་རྒྱལ་ཁབ་མང་པོ་ཞིག་གིས་དད་པ་བྱེད་ཀྱིན་ཡོད། ཁྱད་པར་དུ་ཡེ་ཤུའི་ཆོས་སྒྲུབ་པ་རྣམས་ཀྱིས་ཆོས་དང་འཇིག་རྟེན་མི་འགལ་བའི་ཐོག་ནས་བྱ་བ་བསྒྲུབ་པར་འདོད་པས།
འཇིག་རྟེན་འཕེལ་ཐབས་མཆོག་ཏུ་བསྔགས། འོན་ཀྱང་སྤྱིར་འཛམ་གླིང་གི་ཉིན་རེ་བཞིན་རྙོག་འཛིང་མེ་ལྟར་ཚ་བ། ཡ་ང་བ་གཤིན་རྗེའི་གྲོང་འདྲ་བ་དག་སྟེ་དཔེར་ན་པ་དབྱིའི་བར་གྱི་འགལ་བ། ཨ་མི་རི་ཀ་དང་དབྱི་རག་བར་གྱི་འགལ་བ་ཀུན་ཀྱང་མཐར་ཐུག་སྟེ་བཤད་ན་ཆོས་ལུགས་ཀྱི་འགལ་བ་རེད། ངས་ཡོ་རོབ་རྒྱལ་ཁབ་དག་ཏུ་ལྟ་སྐོར་བྱེད་རིང་ཧ་ལས་དགོས་པའི་དོན་ཚན་གཅིག་ནི་ཁོང་ཚོས་ཡེ་ཤུའི་ཆོས་ལུགས་ལ་དད་ཞེན་དང་དགའ་ཞེན་དེ་རེད། གྲོང་ཁྱེར་ཆེན་པོ་རེ་རེ་ན་ལྷ་ཁང་བསམ་ཡུལ་ལས་འདས་པ་རེ་རེ་མེད་ས་མེད། དེ་ལ་སྐོར་མཇལ་བྱེད་མཁན་རྒྱུན་མི་ཆད། གོ་ཐོས་ལྟར་ན་ལོ་རེ་ལ་ཁོང་ཚོའི་ཆོས་ལུགས་མི་སྣ་ཁྲི་སུམ་བརྒྱ་རེ་ཁ་སྣོན་ཡོང་ཐབས་བྱེད་ཀྱི་ཡོད་པ་རེད་ཟེར། ཉེ་ཆར་རང་ཁུལ་གྱི་གཞོན་ནུ་རྣམས་ལ་ཁོང་ཚོའི་ཆོས་ལུགས་སློབ་ཏུ་བཅུག་ནས་ཁོང་ཚོའི་ཆོས་ལུགས་དྲིལ་བསྒྲགས་བྱེད་རྒྱུའི་སྟ་གོན་བྱེད་པ་རེད་ཅེས་གོ། རྒྱུ་མཚན་འདི་དག་ལ་བལྟས་པས་ཆོས་ལུགས་ལ་དགའ་ཞེན་ཇི་ལྟར་ཡོད་གོ་ཐུབ།
ཁྱད་པར་དུ་ཡེ་ཤུ་འདི་འཛམ་གླིང་ན་ཤུགས་རྐྱེན་ཆེ་བ། གྲགས་ཆེ་བའི་སྟོན་པ་ཞིག་རེད། དཔེར་ན་དེང་དུས་ཡོངས་གྲགས་ཀྱིས་བརྩིས་པའི་སྤྱི་ལོ་ནི་ཡེ་ཤུའི་འཁྲུངས་ལོ་ཡིན་པ། རྒྱལ་ཁམས་སྤྱིའི་གཟའ་ཉི་མའི་ངལ་གསོའི་དུས་ཚོད་ནི་ཡེ་ཤུའི་ཆོས་ལུགས་མི་སྣས་ཆོས་བྱེད་192པའི་དུས་ཡིན་ཞིང་། དེ་ཡང་ཁོང་ཚོའི་ལྷས་འཇིག་རྟེན་འདི་ཉིན་དྲུག་ལ་བྱས་པས་ངལ་གསོ་པའི་དུས་ཡིན་འདུག ཡེ་ཤུའི་འཁྲུངས་སྐར་དུ་ཡེ་ཤུའི་ཆོས་ལ་དད་མི་དད་ཀུན་གྱིས་རྟེན་འབྲེལ་གྱི་མཛད་སྒོ་རེ་བྱེད་བཞིན་ཡོད། ཡེ་ཤུ་ཁོང་ནི་ཨ་མ་མ་ལིའུ་ཡ་(མྨུ༧སྒྲོ)ལ་སྐྱེས། སྐྱེས་ས་ནི་དེང་སྐད་གྲགས་ཅན་གྱི་ཡེ་ལུའུ་ས་ལ་( ༅ཨརྶཱཕྱ)ཡིན་པ། སྐྱེས་ཚུའ།་
ཡང་བཤད་ལུགས་མི་འདྲ་བ་ཁ་ཤས་མཆིས་རུང་མདོར་ན་ཕ་མེད་པ་ལྟ་བུ་ཞིག་བཤད། ལོ་གྲངས་ཀྱང་ཉི་ཤུ་ལྷག་ལས་མ་འདུག དེང་མི་བཟང་དོན་བཟང་གི་བྱ་བ་སྒྲུབ་རྟགས་སུ་རྒྱ་གྲམ་དམར་པོ་བཟོ་བ་དང་ཡེ་ཤུ་བཞི་རྒྱང་བྱེད་པ་གཉིས་ལ་འབྲེལ་བ་ཡོད་དམ་སྙམ། དེ་བཞིན་ཨེ་ས་ལའི་སྟོན་པ་མ་ཧ་མ་ཏི་དེ་ཡང་ཡེ་ལུའུ་ས་ལ་རུ་སྐྱེས། ལོ་དྲུག་ཅུ་ལྷག་འདུག མནའ་མ་གསུམ་ཁྲིད། ཆོས་ལུགས་འདི་གཉིས་ཀྱི་བར་དུ་འགལ་འབྲེལ་གྱི་རྣམ་གཞག་མང་པོ་ཡོད་སྙམ། སྤྱིར་ས་པཎ་གྱིས། ལེགས་པར་དཔྱད་ན་ཆོས་དང་མི་འགལ་ཞིང་། འཇིག་རྟེན་བྱ་བ་ཀུན་ནས་ལེགས་སྒྲུབ་པ་ཞེས་ཆོས་དང་འཇིག་རྟེན་གཉིས་མི་འགལ་ནས་བྱ་བ་བསྒྲུབ་ཚུལ་བསྟན་པ་དང་།
ཕུན་སུམ་ཚོགས་པ་སྡེ་བཞི་ཞེས་ཆོས་ནོར་འདོད་ཐར་བཞི་འཇོག་པ་སོགས་ཆོས་དང་འཇིག་རྟེན་མི་འགལ་བར་བསྟན་པ་འདི་དག་དང་ཡེ་ཤུའི་ཆོས་གཉིས་ཀྱི་བར་དུ་འགལ་འབྲེལ་ཇི་ལྟར་ཡོད་བརྟག་པར་འཚལ། དྲུག་པ། ཆབ་སྲིད་ལམ་ལུགས་ཀྱི་སྐོར། ཡོ་རོབ་འཇར་མན་རྒྱལ་ཁབ་ནི་འཛམ་གླིང་དགྲ་འཁྲུག་གཉིས་པའི་རྗེས་སུ་མཉམ་འབྲེལ་གྱི་སྲིད་གཞུང་བཙུགས་པ་ཡིན། སྒེར་བཅད་ཀྱི་དབང་ཆ་སུ་ལ་ཡང་མེད། དགྲ་འཁྲུག་གཉིས་པའི་རྗེས་སུ་ཤར་གྱི་འཇར་མན་དང་ནུབ་ཀྱི་འཇར་མན་ཞེས་གཉིས་སུ་བགོས། ཤར་གྱི་འཇར་མན་ནི་ཨུ་རུ་སིའི་ཁ་འོག་ཏུ་ཡོད་སྟབས་སྤྱི་ཚོགས་རིང་ལུགས་ཀྱི་འགྲོ་ལུགས་དང་མཐུན་པར་བྱས། ནུབ་ཀྱི་193འཇར་མན་ནི་ཨ་མི་རི་ཀའི་ཁ་འོག་ཏུ་ཡོད་སྟབས་མ་རྩ་རིང་ལུགས་ཀྱི་འགྲོ་ལུགས་བྱས། ལོ་བཞི་བཅུ་ཙམ་སོང་རྗེས་ཕྱོགས་གཉིས་ཀྱི་དཔལ་འབྱོར་གྱི་ཧེ་བག་གནམ་ས་ལྟར་ཁྱད་པར་ཤོར་བ་དང་། ནུབ་ཕྱོགས་པ་རྣམས་འབྱོར་བ་ཆེ་ལ་ཤར་ཕྱོགས་པ་རྣམས་དབུལ་བ་ཞིག་གོ
སྤྱི་ལོ་༡༩༩0ལོར་ཟླ་བ་༡ཀྱཚེས་༢ལ་འཇར་མན་ཕྱོགས་གཉིས་པོ་གཅིག་གྱུར་བྱས་ཏེ་དམངས་གཙོ་མཉམ་འབྲེལ་སྲིད་གཞུང་བཙུགས། མཉམ་འབྲེལ་སྲིད་གཞུང་གི་ཙུང་ཐང་ནི་མཉམ་འབྲེལ་ཚོགས་ཆེན་གྱིས་བསྐོ་བཞག་བྱེད་དགོས། མཉམ་འབྲེལ་ཚོགས་ཆེན་ནི་མཉམ་འབྲེལ་གྲོས་ཚོགས་ཀྱི་ཚོགས་མི་ཡོངས་དང་དེ་དང་གྲངས་ཀ་མཉམ་པའི་ཁུལ་སོ་སོའི་འགོ་བ་བཅས་ལས་གྲུབ་པ་ཡིན། འདེམས་བྱ་དེ་ཏང་སྲིད་སོ་སོས་མི་སྣའི་མིང་ཐོ་སྤྲད་དགོས། སྐོར་གསུམ་འདེམས་པ་དང་། འདེམས་བྱ་ལོ་བཞི་བཅུ་ལོན་པ་དང་འཇར་མན་གྱི་སྤྱི་དམངས་ཡིན་པ། ཙུང་ཐང་གི་འགན་ཚད་ནི་ལོ་ལྔ་ཡིན་པ་སོགས་ཕྱག་སྲོལ་མང་། ཙུང་ཐང་ལ་དོན་གྱི་དབང་ཆ་ཆེན་པོ་མེད་རུང་མཉམ་འབྲེལ་སྲིད་གཞུང་གིས་ཙུང་ཐང་གི་བཀའ་ལྟར་ལས་ཀ་བྱེད་དགོས་ཏེ། ཁྲིམས་ལུགས་ལྟར་ན་ཙུང་ཐང་ནི་མཉམ་འབྲེལ་གྱི་སྐུ་ཚབ་ཡིན། ཙུང་ལིའུ་ནི་ཙུང་ཐང་གིས་མིང་ཕུད་དེ་འདེམས་བསལ་བྱེད་དགོས།
སྤྱིར་འཇར་མན་ནི་ཁྲིམས་ལྡན་གྱི་རྒྱལ་ཁབ་ཅིག་ཡིན་ལ། གཙོ་འཛིན་སྡེ་ཁག་མན་ཆད་འབངས་སྡེ་སྤྱི་བ་ཡན་ཆད་ཁྲིམས་འོག་ཏུ་མ་འདུས་པར་མེད། ཁྲིམས་ལུགས་ཁོ་ན་ལ་བརྟེན་ནས་ཐག་གཅོད་བྱ་བ་ལས་མིའི་རང་བསམ་གྱི་དབང་ཆ་སྤྱོད་ས་མེད། ཁྱད་པར་དུ་འཛམ་གླིང་དགྲ་འཁྲུགས་གཉིས་པའི་རྗེས་སུ་ཁྲིམས་ལུགས་ལ་དེ་ལས་ཀྱང་མཐོང་ཆེན་དང་ཁྲིམས་ལུགས་ཀྱི་གོ་ས་ཇེ་མཐོར་བཏང་སྟེ། བྱ་བ་གྲོས་ཀྱིས་བསྒྲུབས་ཏེ་ཤིས་ཐེ་ལེ་གཉིས་པ་འབུད་པ་ལ་སྔོན་འགོག་བྱེད་ཀྱི་ཡོད། དེ་བཞིན་སློབ་གསོ་ལམ་ལུགས་བསྒྱུར་བཅོས་དང་གཏན་འཁེལ་བྱེད་དགོས་ན་རྩ་འཛུགས་ཀྱི་སྡེ་ཁག་སོ་སོ་འཛོམས་ཏེ་གྲོས་མོལ་བྱེད་དགོས། དཔེར་ན་གཞུང་ལས་ལས་དོན་ཕུད་པའི་སྒེར་དོན་དུ་ཙུང་ཐང་ཡིན་རུང་གཞུང་གི་194གནམ་གྲུ་དང་རླངས་འཁོར་ཆུང་བ་སོགས་སྤྱོད་མི་ཆོག གལ་ཏེ་དེ་འདྲའི་གནས་ཚུལ་ཡོད་ན་བསམ་འཆར་བཤད་རྒྱུའི་དབང་ཆ་མི་དམངས་ལ་ཡོད། སྤྱིར་འཇར་མན་ནི་འཇར་པན་དང་མི་འདྲ་ཞིང་ཁོང་ཚོས་དགྲ་འཁྲུགས་བྱས་པ་ནི་ནོར་འཁྲུལ་ཡིན་པའི་ངོས་འཛིན་ཡོད་པར་མ་ཟད་འཛམ་གླིང་དུ་ཡང་དེ་བཞིན་དྲིལ་བསྒྲགས་བྱེད། བདུན་པ།
མངོན་གསལ་དོད་པོའི་དགེ་མཚན་གྱི་སྐོར། ཡུལ་ལུང་གང་དུ་ཡང་འུར་ཟིང་མི་ཆེ་ཞིང་འཇམ་པོའི་འཚོ་བ་ལ་དགའ་ཞིང་དབེན་སིམ་མེར་གྱི་རྣམ་པ་ཡོད། སྣེ་ལེན་བྱེད་སྐབས་རྣམས་སུ་ཡང་ནང་རྒྱལ་དང་མི་འདྲ་ཞིང་མི་མང་ཁ་མང་གི་འུར་ཟིང་མི་ཆེ་ཞིང་འཇམ་ཐིང་ངེ་བཟོ། དངོས་གཞིའི་ཚོགས་འདུའི་སྐབས་སུ་བཤད་རྐྱང་ཉན་རྐྱང་རྣམ་པ་མ་ཡིན་ཞིང་དྲི་བ་དྲིས་ལན་གྱིས་གནས་ཚུལ་ཤེས་པ་དང་ཐེ་ཚོམ་ཆོད་པར་བྱས། ཁྱད་པར་དུ་ང་ཚོ་འཇར་མན་གྱི་གྲོང་ཁྱེར་པོ་ཨན་དུ་ལག་རྩལ་སློབ་གསོ་ཞིབ་འཇུག་སོའུ་ལ་བལྟ་སྐོར་སོང་བས་སློབ་དཔོན་ཆེན་མོ་གཉིས་ཀྱིས་ལག་རྩལ་སློབ་གསོའི་ལས་དོན་ངོ་སྤྲོད་བྱེད་ཅིང་བསམ་བློ་བརྗེ་རེས་བྱས། སྣེ་ལེན་བྱེད་མཁན་བུད་མེད་གཅིག་ལས་གཞན་མི་འདུག བཏུང་བ་རིགས་སོགས་རང་མོས་ཀྱིས་ལྡུག་རྒྱུ་ལས་མཆོད་མཆོད་གསོལ་གསོལ་གྱི་ངག་འཇམ་བྱེད་མཁན་མེད། རང་གང་ལ་མོས་ན་དེ་ཉིད་བཏུང་ན་རྗེས་སུ་འཐུང་མང་ཉུང་གི་བགྲོ་གླེང་བྱེད་པའི་དོགས་པ་མི་དགོས། ང་ཚོ་ཡང་ཝུས་སུ་པ་ཏན་གྲོང་ཁྱེར་དུ་མཐོ་རིམ་སྲིད་འཛིན་དོ་དམ་སློབ་ཆེན་དུ་བལྟ་སྐོར་སོང་སྐབས་སྣེ་ལེན་པ་དང་སློབ་གྲྭ་ངོ་སྤྲོད་བྱེད་མཁན་ཚང་མ་འགོ་ཁྲིད་གཅིག་གིས་བྱས། ང་ཚོ་ནང་བཞིན་འགོ་ཁྲིད་དེ་མི་དཀྱུས་མའི་ཚོད་ལས་བརྒལ་བའི་འདུ་ཤེས་མེད་ཅིང་།
འགོ་ཁྲིད་ཟེར་བ་དེ་ལས་ཀ་བཟོ་མཁན་ཡིན་པ་ལས་རྫིག་ཉམས་བསྟན་མཁན་དང་མཐོན་པོར་195བསྡད་དེ་ཞིམ་ཟས་ལ་རོལ་མཁན་ཞིག་མིན། འགོ་ཁྲིད་ནི་ལས་ཀའི་ངོས་ནས་བཞག་པ་ཡིན་པ་ལས། འགོ་ཁྲིད་རང་ཉིད་གང་ལ་མོས་ན་གང་ལ་ཞུགས་ཆོག་པ་ཞིག་མ་རེད། རབས་འབྱམས་པ་དཔལ་ལྡན་ཉི་མས་ཕྱི་གླིང་པའི་སྐད་ཆ་མོལ་སྐབས་ཕྱི་གླིང་རྒྱལ་ཁབ་ཅིག་གི་འབྲུ་རིགས་ཐིང་གི་ཐིང་ཀྲང་ལ་ལས་ཀ་གཉིས་ཡོད་པ་སྟེ། གཅིག་ས་ཞིང་ལོ་ཏོག་ལ་གནོད་འཚེ་བྱེད་པའི་བྱིའུ་རིགས་བཀག་དགོས་པ། གཉིས་མི་སེར་གྱི་འབྲུ་རིགས་ཕྱི་ལ་བཙོང་རོགས་བྱེད་རྒྱུ། གལ་ཏེ་དེ་གཉིས་མ་འགྲུབ་ན་མི་སེར་གྱིས་བསམ་འཆར་འདོན་ཆོག་པ། དེ་ལྟར་འགོ་ཁྲིད་ལ་ལས་ཀ་ངེས་ཅན་ཞིག་ཡོད་པ་ཡིན། སྤྱིར་འཇར་མན་པས་རིགས་གཞུང་གི་སྦྱོང་པ་དང་ལག་ལེན་ལག་རྩལ་གཉིས་ལས་ལག་ལེན་ལག་རྩལ་དེ་གལ་ཆེ་བར་བརྩི། དེ་ལྟར་ན་འགོ་ཁྲིད་དེ་ཤེས་རིག་གི་ཙོག་ཙོག་ཏུ་མ་གྱུར་པ་ལག་ལེན་ལག་རྩལ་ལ་བསྔགས་པ་ཞིག་མཐོང་།
དངོས་གཞིར་འཇུག་པ་ནི་ང་ཚོ་ཧེ་ཧྲན་ཁུལ་ཨེ་པོ་ཐེ་ཆེད་ལས་སློབ་གྲྭར་ལྟ་སྐོར་སོང་བ་དང་། སློབ་གྲྭ་དེ་ན་རླངས་འཁོར་སྐྱོན་བཅོས་དང་གློག་གི་ལས་ཀ་ཆེད་ལས་སྦྱོང་ས་ཞིག་རེད། ངས་གོང་ཞུས་ལྟར་དེ་ཡང་ལག་ལེན་གཙོ་བོ་ཡིན་གྱི་རིགས་གཞུང་གཙོ་བོ་མ་རེད། དཔེར་ན་སློབ་མས་དངོས་སུ་རླངས་འཁོར་གྱི་སྐྱོན་བཙལ་བ་དང་སྐྱོན་བཅོས་ཀྱི་བྱ་བ་བྱེད་པ་ལས་ལག་ལེན་དེ་ལོགས་ཤིག་དང་རིགས་གཞུང་དེ་ལོགས་ཤིག་མིན། གློག་གི་ཆེད་སྦྱོང་ཡང་སྔར་བཞིན་ནོ། སློབ་ཁྲིད་ཡང་ལྷོད་པོ་དང་རང་དབང་ཤུགས་ཆེ་བ་ལས་དམ་པོ་དེ་འདྲ་མ་རེད། དེ་ལྟར་ན་ཁོང་ཚོའི་སྦྱོང་པ་དེ་ནི་དངོས་གནས་ཀྱི་སྦྱོང་པ་ཞིག་ཡིན་པ་ལས་བཙན་སྐུལ་གྱིས་སྦྱོང་པ་མིན་པར་རང་ཤུགས་ཀྱིས་གོ། དེ་ནས་ཡང་ཝུས་སུ་པ་ཏན་དུ་ཚོད་ལྟའི་སློབ་འབྲིང་ཞིག་ཏུ་ལྟ་སྐོར་སོང་བས་སློབ་གྲྭ་དེ་ཡང་གུ་ཡང་པ་སོས་དལ་མོའི་རྣམ་པ་ཞིག་སྣང་། སྤྱིར་སློབ་གྲྭ་ཕལ་ཆེ་ལ་ར་བ་དེ་འདྲས་སྐོར་མི་འདུག སློབ་གྲྭ་རྣམ་གསལ་དང་སྒོ་དབྱེའི་རང་བཞིན་དུ་མཐོང་།
196བརྒྱད་པ། ལམ་གྱི་མཐོང་ཐོས་སྐོར། དེ་ཡང་པེ་ཅིན་རྒྱལ་སའི་གནམ་གྲུའི་ས་ཚིགས་ནས་འཇར་མན་མོ་ཉིའུ་ཧེ་བར་གནམ་གྲུ་ཆུ་ཚོད་བཅུ་གཉིས་འཕུར་དགོས་ཀྱི་འདུག གནམ་གྲུ་ནི་འཇར་མན་རྒྱལ་ཁབ་ཀྱི་ཡིན་ཞིང་ནང་གི་ཞབས་ཞུ་མི་སྣ་དག་ཀྱང་ཀྲུང་གོའི་བུ་མོ་གཅིག་མ་གཏོགས་གཞན་མ་ཚོ་ནི་འཇར་མན་གྱི་ཡིན་པ་རེད། མི་སྣ་ཡང་དེ་འདྲ་མང་པོ་མ་རེད། ལོ་ན་ཡང་ཅུང་ཆེ་ཙམ་པ་ཁོ་ན་རེད། དེ་ཡང་ང་ཚོ་ལྟ་སྐོར་མི་སྣ་དག་ཕར་ཕུད་རྗེས་འཇར་མན་བ་ཁོ་ན་རེད། ཁོང་ཚོ་ཕལ་ཆེར་དེ་བཟའ་ཚང་གཉིས་ཅན་མང་། ཁོང་ཚོ་ཁྱིམ་ཚང་རེས་ཀྲུང་གོའི་དྭ་ཕྲུག་རེ་ཁྲིད་འདུག ཁོང་ཚོས་དགེ་སྒྲུབ་ཀྱི་རྣམ་པས་དྭ་ཕྲུག་དེ་དག་གསོ་བྱར་ཁྲིད་པ་རེད་འདུག
ཁོང་ཚོས་ཁྲིད་པའི་བྱིས་པ་དག་ལ་བཟའ་བཏུང་སྤྲད་པ་དང་། ཆེས་དགའ་སྣང་དང་ཆེས་བྱམས་སྐྱོང་བྱེད་ཀྱི་འདུག འོན་ཀྱང་བྱིས་པ་དེ་དག་ནི་རྒྱུས་མེད་མི་དང་གསར་འདྲིས་བྱེད་དགོས་སྟབས་ཟས་དང་སྤྱོད་ལམ་ཐམས་ཅད་མི་འདྲ་བས་ངུ་བ་དང་སེམས་སྐྱོ་བོ་བྱེད་ཀྱི་འདུག ལྷག་པར་དུ་བྱིས་པ་ཅུང་ཆེ་བ་དེ་རྣམས་ཀྱིས་ཕྱི་གླིང་པའི་མི་དེ་དག་གི་གདོང་ལ་བལྟས་ཏེ། ཆེས་མི་དགའ་བའི་རྣམ་པས་ངུ་གི་འདུག གང་ལྟར་ཡང་ཕྱི་གླིང་པ་དག་གིས་བྱིས་པ་ལ་གཅེས་སྐྱོང་བྱེད་བཞིན་ཁྲིད་ཀྱི་ཡོད་པར་མཐོང་། གཅིག་བྱས་ན་བྱིས་པ་དེ་དག་དྭ་ཕྲུག་ལུས་པས་སེམས་ཕམ་པ་དང་ལས་དམན་གྱི་གང་ཟག་གི་རིགས་སུ་སྣང་། གཅིག་བྱས་ན་ཕྱི་གླིང་པ་དག་གིས་ཁྲིད་དེ་སློབ་གསོའི་གོ་སྐབས་བཟང་པོར་ཐོབ་ཏུ་འཇུག་ཅིང་བདེ་སྐྱིད་ཅན་གྱི་མི་ཞིག་བསྐྱེད་བསྲིངས་པས་སྐལ་བཟང་གི་མི་ཞིག་གྱུར། འཛམ་གླིང་དུ་དགྲ་འཁྲུག་གཉིས་པ་སློང་བའི་མི་རིགས་གདུག་རྩུབ་ཅན་གྱི་ཁོངས་སུ་གཏོགས་པ་ཞིག་གིས། འདི་འདྲའི་སྙིང་རྗེའི་ལས་ལ་ཞུགས་པ་དེ་ནི་ཧ་ཅང་དགའ་འོས་པ་ཞིག་རེད།
གནམ་གྲུའི་འཕུར་ལམ་ནི་པེ་197ཅིན་ནས་ཨུ་རུ་སུ་ནས་ཨ་སེ་བྷེ་རྒྱམ་ནས་བྱང་ལམ་ལེན་པ་དེ་རེད། སྨྲས་པ། གཡག་ར་ལུང་པ་ཀྱག་ཀྱོག་ཆེ་ཞིང་གུ་དོག་ཀྱང་། ། སྟབས་ལེགས་སྟེས་དབང་རླུང་ཤུགས་ལ་བརྟེན་མྱུར་བགྲོད་ནས། ། ཡོ་རོབ་རྒྱལ་ཁབ་བདུན་ལ་བསྐོར་བའི་མཐོང་ཐོས་ཀུན། ། ཚིག་ཉུང་དོན་བསྡུས་ཡིག་ཕྲེང་རིམ་པ་འདི་ན་བཀོད། ། 198སྐབས་བབས་བོད་མིའི་ཤེས་རིག་ལས་དོན་མདོར་བརྗོད་དང་པོ། དང་པོ། རིག་གནས་སྤྱོ་ཡི་རྣམ་གཞག་ཅུང་བཤད་པ། དེང་སང་འགྲོ་བ་སྤྱི་དང་བྱེ་བྲག་མི་ཡི་འགྲོ་བ་ཀུན་གྱི་རྒྱུད་ན་ཡོད་པའི་ཐུན་མོང་གི་བསམ་བློ་གཅིག་ཡོད་རྒྱུ་དེ་བདེ་བར་འདོད་ཅིང་སྡུག་བསྔལ་མི་འདོད་པ་དེ་ཡིན།
དེ་ལ་བརྟེན་ནས་སྡུག་བསྔལ་སྤོང་བྱེད་དང་བདེ་བ་ཐོབ་བྱེད་ཀྱི་ཐབས་སམ་ལམ་བུ་རེ་བཙལ་བཞིན་ཡོད་པ་རེད། ཐབས་བཙལ་བའི་བཙལ་སྟངས་སམ་འཚོལ་སྟངས་མི་འདྲ་བ་ལས་རིག་གནས་མི་འདྲ་བ་དུ་མ་བྱུང་། དེ་ལས་མིའི་རིགས་གཅིག་ཡིན་ཡང་རིས་སུ་ཆད་པའི་བསམ་བློ་དང་། ཐུན་མོང་གི་ལྟ་བ་བཅས་ཀྱིས་ཕྱོགས་སོ་སོ་ནས་ཐ་དད་དུ་གྱུར་པའི་མི་རིགས་གྲུབ། དེར་བརྟེན་སོ་སོའི་བདེ་བ་མྱོང་ལུགས་དང་སྡུག་བསྔལ་མྱོང་ལུགས་ཀྱང་མི་འདྲ་སྟེ། མི་ཡི་རིགས་འགའ་ཞིག་གི་རྒྱུད་ཀྱི་བདེ་བ་དེ་འགའ་ཞིག་ལ་སྡུག་བསྔལ་དུ་སྣང་། དཔེར་ན་ཆོས་དད་ཅན་གྱི་མི་ཡི་རིགས་ཀྱི་ཆོས་དད་ཀྱི་བསམ་བློ་དེ་བླ་མེད་ཀྱི་བདེ་བ་ཞིག་ཏུ་འདོད་རུང་། ཕྱོགས་གཞན་ཞིག་གིས་དེ་ནི་ཆེས་རྗེས་ལུས་དང་ཆེས་རྨོངས་པའི་ལས་སུ་བརྩིས། ཡང་ཁག་གཅིག་གིས་དངོས་པོའི་དཔལ་ཡོན་ལ་མངོན་ཞེན་དྲག་པོ་བྱས་ཏེ་ཆབ་སྲིད་དཔལ་འབྱོར་དམག་དོན་བཅས་དར་རྒྱས་བཏང་སྟེ་དྭངས་མེད་ཀྱི་རྙོག་འཛིང་དང་ཚར་མེད་ཀྱི་ལས་ལ་འབད་ཅིང་ཟིང་ཟིང་འཁྲུག་འཁྲུག་གིས་མེ་འབར་པ་ལྟ་བུ་དེ་ནི་མི་ཡི་རིགས་ཀུན་གྱི་སྒྲུབ་འོས་ཀྱི་ལས་སུ་བཤད་ཀྱང་། འཇམ་ཐིང་ཐིང་གི་འཚོ་བ་སྤྱོད་ཅིང་199བྲེལ་མེད་ཡིད་ལྷོད་ལྷོད་ལ་དགྱེས་བཞིན་ཏིང་འཛིན་ལ་གནས་པའི་གང་ཟག་གིས་ཆེས་ཐ་མའི་ལས་སུ་མཐོང་།
སྤྱི་ལོ༡༩༩ཊྭཱཾལོའི་ཟླ་བ་༦པའི་མཇུག་ཏུ་ཨ་རིའི་ཙུང་ཐུང་ཁེ་ལེ་ཌ་ཀྲུང་གོར་ཞིབ་གཟིགས་སུ་ཕེབས་སྐབས་གསར་འགྱུར་ཐོ་འགོད་པ་ཞིག་གིས་ཀྲུང་གོའི་རིག་གནས་པ་ཞིག་ལ་ཨ་རི་དང་ཀྲུང་གོ་གཉིས་བར་ལ་ཁྱད་པར་ཅི་ཡོད་སྐོར་གྱི་བཅར་འདྲི་བྱེད་སྐབས། དེས་བཤད་དོན་ཀྲུང་གོ་དང་ཨ་རི་གཉིས་ལ་གང་ཐད་ནས་མི་འདྲ་བའི་ཁྱད་པར་ཆེན་པོ་ཡོད། དེའི་ཁྱད་པར་བྱུང་རྐྱེན་ནི་ཕྱོགས་གཉིས་ཀྱི་རིག་གནས་མི་འདྲ་བས་རེད། ཅེས་བཤད། དངོས་གནས་དེའི་སྐད་ཆ་དེ་བདེན་པར་འདུག དཔེར་ན། མི་རིགས་ལ་ལས་ནི་ཐ་ན་ཚོད་མ་ཀུན་རྗེན་ཟས་བྱེད་པ་དང་། བྱ་བྱེད་ཀྱང་མ་བཅོས་པ་ལ་དགའ་བ། བཀའ་བློ་བདེ་བ། ཁེར་རྐྱང་གི་འཚོ་བ་ལ་སྤྱོད་མཁན་མང་བ་དང་།
ཡང་ན་ཟླ་ལོ་རེ་གཉིས་ཀྱི་ཕོ་མོ་ལྷན་འདུག་གི་སྟོན་མོ་འཇོག་སྲོལ་ཡོད་པ་ཡིན་པས་ཁོ་རང་ལ་ཐུན་མིན་གྱི་ཁྱད་ཆོས་མང་པོ་ཡོད་པས་ཁྱད་ཆོས་དེ་ལྡན་གྱི་མི་རིགས་ཤིག་ལོགས་སུ་གྲུབ། ལ་ལ་ནི་སྡིག་པ་མི་འཛེམ་པར་སྲོག་ཆགས་ཕལ་ཆེ་བཟའ་བྱར་ལྟ་བ། གཡོ་སྒྱུ་དང་དོགས་ཟོན་ཆེ་བ། བཅོས་མ་ལ་དགའ་བ་སོགས་ཀྱི་བསམ་སྤྱོད་ཐུན་མིན་གྱི་ཆོས་མང་པོ་ལྡན་སྟབས་ཀྱིས་ཁྱད་པར་བའི་མི་རིགས་ཤིག་གྲུབ། ལ་ལ་ནི་གཙང་སྦྲ་ལ་མི་དགའ་ཞིང་། མ་བཅོས་པའི་བྱ་སྤྱོད་ལ་དགའ་བ། སྡིག་ལས་ལ་འཛེམ་པ། ཁ་ཉུང་ལ་ཁོག་དྲང་བ་སོགས་མཚན་ཉིད་ཡོད་སྟབས་ཀྱིས་མཚན་ཉིད་དེ་ལྡན་གྱི་མི་རིགས་ཤིག་གྲུབ། དེ་དག་ཀུན་ཀྱང་རིག་གནས་ཀྱིས་ཁྱད་པར་འབྱེད་པ་ཡིན་གྱི་གཞན་གང་ཡང་མིན། རིག་གནས་ཟེར་བ་དེ་མིའི་རིགས་ཀྱི་དངོས་པོའི་ཐོན་རྫས་དང་བསམ་པའི་ལོངས་སྤྱོད་ཀྱི་སྤྱི་བསྡོམས་ལ་ཟེར་གྱི་ཡོད།
རིག་གནས་ལ་དབྱེ་ན་གསུམ་སྟེ། དངོས་པོའི་རིག་གནས་དང་། བསམ་པའི་རིག་གནས། ལམ་ལུགས་རིག་གནས་སོ། ཐུན་མིན་རིག་གནས་ཀྱི་འབྱུང་ཁུངས་ནི་ཐུན་མིན་གྱི་ཁོར་ཡུག་དང་། ཐུན་མིན་གྱི་ཆ་རྐྱེན་གྱིས་སྐྲུན་པ་ཞིག་ཡིན། དེར་བརྟེན་ཐུན་མིན་གྱི་མི་200རིགས་ཟེར་བ་དེ་ནི་ཐུན་མིན་གྱི་རིག་གནས་ངོ་བོ་ཅན་གྱི་མི་རིགས་ཤིག་ཡིན་དགོས་ཀྱི་ཐུན་མིན་གྱི་རིག་གནས་མེད་ན་མི་རིགས་མེད་ཟེར་ཆོག རྒྱུ་མཚན་དེས་ཐུན་མིན་གྱི་རིག་གནས་ཀྱིས་ཐུན་མིན་གྱི་མི་རིགས་ཤིག་ཚེ་སྲོག་བརྟན་པར་བཟོ་ཐུབ། རིག་གནས་ག་འདྲ་ཞིག་ཡོད་ན་མི་རིགས་དེ་འདྲ་ཞིག་ཡོད། མི་རིགས་ག་འདྲ་ཞིག་ཡོད་ན་རིག་གནས་དེ་འདྲ་ཞིག་ཡོད།
རིག་གནས་བཟང་ངན་ལ་བལྟས་ནས་མི་རིགས་བཟང་ངན་དཔོག་པ་དང་། མི་རིགས་དང་རིག་གནས་གཉིས་ཀྱི་བར་དུ་དེ་འདྲའི་འབྲེལ་བ་ཟབ་མོ་ཞིག་ཆགས་ཡོད་སྟབས་ཀྱིས་རིགས་སོ་སོ་ལ་རིག་གནས་སོ་སོ་ཡོད་པས་རིག་གནས་ཕན་ཚུན་འགལ་བས་རིགས་སོ་སོའི་འགལ་བ་ཡང་དེ་ལས་གྲུབ་པ་ཞིག་རེད། འདི་དང་ཕྱི་མ་ལ་ཕན་ཕྱིར་སེམས་ཅན་སྲོག་བཅད་པ་དེ་ཡང་རིག་གནས་ཤིག་ཡིན་ལ། འདི་ཕྱི་ལ་ཕན་ཕྱིར་སེམས་ཅན་གྱི་སྲོག་མི་གཅོད་པ་དེ་ཡང་རིག་གནས་ཤིག་གོ། དེ་བཞིན་དཔེར་ན་གང་ཟག་གཅིག་ལ་ལྟ་ཚུལ་གཉིས་ཏེ། འགའ་ཞིག་གིས་དགྲ་རུ་ལྟ་བ་དང་འགའ་ཞིག་གིས་གཉེན་དུ་ལྟ་བ་གཉིས་ཀ་ཡང་རིག་གནས་ལས་མ་འདས་སོ། མིའི་ཐོབ་ཐང་ལ་བརྩི་འཇོག་བྱེད་ན་ཡང་རིག་གནས་ཡིན་ལ་བརྩི་འཇོག་མ་བྱེད་པ་དེ་ཡང་རིག་གནས་ཡིན་པས་རིག་གནས་ཀྱིས་སོ་སོ་ལ་ལྟ་ཚུལ་མི་གཅིག་པའི་ཧེ་བག་ཤོར་དུ་བཅུག་པ་ཞིག་ཡིན། དེར་བརྟེན་བསམ་བློ་དང་བྱ་སྤྱོད་གང་ཞིག་འགྱུར་ལྡོག་དང་སྒྱུར་བཅོས་གཏོང་དགོས་ཚེ་ཐོག་མར་རིག་གནས་དེ་སྒྱུར་བཅོས་དང་དགག་སྒྲུབ་བྱེད་དགོས། དཔེར་ན་རླབས་ཆེན་གྱི་གཙོ་འཛིན་མའོ་ཙེ་ཏུང་གིས་ཀྱང་རྒྱལ་ཁབ་དར་རྒྱས་ཀྱི་ཆེད་དུ་ཕྱི་ནང་གི་རིག་གནས་མང་པོ་ཞིག་ལ་དགག་སྒྲུབ་བྱས་པ་ལས་དཔེ་དེབ་དེ་འདྲ་མང་པོར་གྲུབ་འདུག དེའི་ནུས་པ་ནི།
ཡན་ཙི་མེ་སྐྱོགས་ལས་ཀྱང་ལྷག་ལ་རྣོ་ངར་ཅན་གྱི་རལ་གྲི་ལས་ཀྱང་ལྷག་པའི་ར་འཕྲོད་བྱུང་ཡོད་པ་རེད། དཔེར་འཇར་མན་གྱི་ཤིས་ཐེ་ལན་གྱིས་དམག་མི་དེ་འདྲའི་སྟོབས་ཅན་རྩ་འཛུགས་བྱས་ཏེ་འགྲོ་བ་མི་ཡི་རིགས་མང་པོ་ཞིག་མཚོན་ལ་དྲང་ཏེ་བཙན་འཛུལ་བྱས་རུང་མཐར་རང་ཉིད་201ཕམ་ཁ་འཁེལ་བ་དེས་ཀྱང་མི་ཡི་བསམ་བློའི་རིག་གནས་འགྱུར་བ་གཏོང་མ་ཐུབ་ན་མི་ཕན་པའི་ཚུལ་དེ་ཤེས་ཐུབ། དེ་བཞིན་སོག་དམག་གིས་རྒྱལ་ཁབ་དེ་འདྲ་མང་པོ་ཞིག་ལ་བཙན་འཛུལ་བྱས་རུང་མཐར་སྔར་གྱི་རིས་ནང་དུ་འགྲོ་བ་ལས་འགྱུར་བ་སོར་གང་ཡང་མ་ཕྱིན། དེར་བརྟེན་མའོ་ཙེ་ཏུང་གིས་སྔོན་རབས་ཀྱི་དམག་མི་གཟི་མདངས་ཅན་དེ་ཚོས་དེ་འདྲ་མི་མང་པོ་བསད་པ་དེ་དུད་འགྲོ་གླག་བསད་པ་བཞིན་ཕན་ཐོགས་གང་ཡང་བྱུང་མེད་གསུངས་པའི་སྡོམ་ཚིག་གཅིག་གནང་ཡོད་པ་རེད། བོད་ཡིག་སློབ་གྲྭའི་དགེ་རྒན་དཔལ་ལྡན་ལེགས་བཤད་ཀྱིས་ང་ནི་ཞི་བས་རིམ་འགྱུར་ལ་སྐྲག་གི་ཁྲག་ཟག་པ་ལ་མི་སྐྲག་ཟེར་བ་དེ་ཡང་སྔོན་གྱི་ལོ་རྒྱུས་དེ་དག་གི་གནད་ཀྱི་སྡོམ་ཚིག་ཅིག་ཡིན། ཞི་བས་རིམ་འགྱུར་ཟེར་བ་དེ་རིག་གནས་གཅིག་གིས་རིག་གནས་གཅིག་འགྱུར་བ་གཏོང་བ་ལས་གཞན་གང་ཡང་མིན་པའི་གོ་བ་ལེན་དགོས། མཚམས་འདི་ནས་ཆབ་སྲིད་དང་། རིག་གནས། དམག་དོན་དང་། དཔལ་འབྱོར་བཅས་ཁྱད་པར་ཅུང་ཟད་བཤད་པའི་དགོས་པ་འདུག་པས་དེ་ལ་ཆབ་སྲིད་ནི་འཇིག་རྟེན་གྱི་ཆོས་ཡིན་པ་གང་ཞིག་གཞན་དབང་དུ་བསྡུ་པའི་དམིགས་ཡུལ་བཟུང་ཞིང་རྩ་འཛུགས་ཀྱི་སྒོ་ནས་གྲལ་རིམ་ཞིག་གིས་གྲལ་རིམ་ཞིག་ལ་འཐབ་རྩོད་སློང་བ་དང་།
སྤྱི་ཚོགས་བར་གྱི་འཐབ་རྩོད་དང་ཕྱི་འབྲེལ་གྱི་བྱ་སྤྱོད། ཆབ་འབངས་སྐྱོང་བའི་ཁྲིམས་ལུགས་བཅས་ལ་ཆབ་སྲིད་ཟེར། རིག་གནས་ཟེར་བ་དེ་ཆབ་སྲིད་ལས་ཀྱང་རྒྱ་ཆེ་བ་ཆབ་སྲིད་ལྟ་བུའི་བཙན་ཤེད་མེད་པ་དངོས་པོ་དང་ལམ་ལུགས་བསམ་བློ་བཅས་པ་ལ་རིག་གནས་ཟེར། དམག་དོན་ནི། ཁ་གཏོད་དུ་དགྲ་བོ་ཡོད་པ་གང་ཞིག་རང་རྒྱལ་ལམ་རང་སྡེ་སྲུང་བ་དང་གཞན་སྡེ་དབང་དུ་བསྡུ་བའི་དམག་འཁྲུག་གི་འབྲེལ་བ་ཡོད་པའི་བྱ་བཞག་ལ་ཟེར། དཔལ་འབྱོར་ནི། སྤྱི་ཚོགས་ཀྱི་དངོས་པོའི་ཐོན་སྐྱེད་དང་། སླར་ཡང་ཐོན་སྐྱེད་བྱེད་པའི་བྱ་བཞག་ལ་ཟེར། དེ་ལྟར་ན་ཆབ་སྲིད་དང་། དཔལ་འབྱོར།
རིག་གནས། དམག་དོན་བཅས་ཀྱི་བར་ལ་འབྲེལ་བ་དམ་པོ་ཡོད་པ་མ་ཟད། ཐ་དད་ཡིན་པ་202ཡང་ཤེས་དགོས། ཐ་དད་མིན་ན་འབྲེལ་བ་ཡོད་མི་རུང་བ་ཞིག་ཡིན་ཏེ། གཅིག་ལ་འབྲེལ་བྱ་འབྲེལ་བྱེད་མི་འཐད་པས་སོ། མ་གཞི་འདི་འདྲའི་རིགས་ལ་དཔྱད་ཞིབ་ཕྲ་མོ་མ་བྱས་ན། རིག་གནས་ཆབ་སྲིད་དུ་འཁྲུལ་བ་དང་། ཆབ་སྲིད་རིག་གནས་ལ་འཁྲུལ་བ་སོགས་ཀྱི་ནོར་འཁྲུལ་ཆེ་བས་ཕྱོགས་འདི་ལ་རྟོགས་ཞིབ་ཕྲ་མོ་བྱེད་དགོས། གཉིས་པ། སློབ་གྲྭའི་སློབ་གསོ་སྐོར་བྱེ་བྲག་ཏུ་བཤད་པ།
དུས་རབས་ཉེར་གཅིག་པ་ནི། དཔལ་འབྱོར་གྱི་དུས་རབས་ཡིན་པས་དཔལ་འབྱོར་མེད་ན་བྱ་བ་གང་ཡང་མི་འགྲུབ་པ་ལྟ་བུ་སྣང་གི་ཡོད་པས། དཔལ་འབྱོར་ཡོད་ན་ས་དང་ལམ་ཡང་བཟང་། ། དཔལ་འབྱོར་མེད་ན་ས་དང་ལམ་ཡང་ངན། ། ཐམ་ཅད་དཔལ་འབྱོར་དག་ལ་རག་ལས་པས། ། དཔལ་འབྱོར་རྒྱས་པའི་ཐབས་ལ་འབད་པར་བྱ། ། ཞེས་པའི་ལུང་འདྲེན་སྲོལ་ཆགས་ཡོད་པ་ལྟ་བུ་རེད། དཔལ་འབྱོར་དར་རྒྱས་གཏོང་བ་དེ་ཡང་རིག་པ་ཞིག་ཏེ་དཔལ་འབྱོར་རིག་པ་ལ་ཐུག་ཡོད། དེར་བརྟེན། དཔལ་འབྱོར་རིག་པས་དཔལ་འབྱོར་འཕེལ་རྒྱས་གཏོང་བ་དང་།
དཔལ་འབྱོར་ལ་འདོད་འདུན་ཆེ་བའི་མི་རྣམས་གཅིག་ཏུ་ཟླུམ། གཅིག་ཏུ་ཟླུམ་པས་རིགས་གཅིག་གི་གོང་བུར་ཆགས་པ་ལ་འབྱོར་ལྡན་གྲལ་རིམ་ཟེར་གྱི་ཡོད། དེ་ནས་འབྱོར་ལྡན་དང་འབྱོར་མེད་བར་ཧེ་བག་ཤོར་བས་འགལ་བ་རང་བཞིན་གྱིས་གྲུབ། འབྱོར་ལྡན་པས་འབྱོར་མེད་པར་དབང་སྒྱུར་བ་དང་། འབྱོར་མེད་ཀྱིས་འབྱོར་ལྡན་ལ་ངོ་རྒོལ་བྱེད། འབྱོར་ལྡན་པས་འབྱོར་ལྡན་གྱི་ཁེ་ཕན་དོན་དུ་བསམ་སྤྱོད་ཀྱི་བྱ་འགུལ་སྤེལ་པ་དང་། འབྱོར་མེད་པས་འབྱོར་མེད་ཀྱི་དོན་དུ་བསམ་སྤྱོད་ཀྱི་བྱ་འགུལ་སྤེལ་བ་བཅས་ནི་ཆབ་སྲིད་ཟེར་བ་དེ་རེད། གལ་ཏེ་འགྲོ་བ་མི་ཡི་རིགས་སུ་གྱུར་པ་ཀུན་གྱིས་དཔལ་འབྱོར་ལ་དམིགས་ཏེ་དཔལ་འབྱོར་རིག་པ་སྟེ། ལག་རྩལ་སྣ་203ཚོགས་ཀྱི་རིག་གནས་ཏེ་ཚོང་ལས་དང་གློག་ཀླད་སོགས་ལ་འབད་ན་ཐད་ཀར་དཔལ་འབྱོར་དང་འབྲེལ་བ་ཡོད་པ་དང་། མ་ཟད་སྤྱི་ཚོགས་ནི་དཔལ་འབྱོར་ལ་ཁ་ཕྱོགས་ནས་ཡོད་པས་སློབ་གྲྭ་བས་སྤྱི་ཚོགས་དགོས་མཁོ་དང་མཐུན་ཕྱིར་དཔལ་འབྱོར་རིག་པ་ཁོ་ན་ལ་ཁ་ཕྱོགས་ཏེ་དཔལ་འབྱོར་རིག་པ་ཁོ་ན་ལ་འབད་ཚེ།
༡ཡ་རབས་གཤིས་བཟང་ཅན་གྱི་མི་སྣ་ཇེ་ཉུང་དུ་འགྲོ་བ། ༢རྒྱུ་ནོར་ཧབ་ཐོབ་བྱེད་པའི་མི་ནག་ཇེ་མང་དུ་འགྲོ་བ། ༢དབུལ་ཕྱུག་གི་ཁྱད་པར་ཆེན་པོ་ཤོར་བ། ༤སྲོལ་རྒྱུན་རིག་གཞུང་གཏོར་བརླག་ཤོར་བ། ༥གྲངས་ཉུང་མི་རིགས་སམ་ནུས་མེད་མི་རིགས་ཀྱི་སྐད་ཡིག་ཉམས་རྒུད་དུ་འགྲོ་བ་སོགས་ཀྱི་སྐྱོན་ཡོད། དང་པོ་དེ་ཡང་ཡིན་ཏེ། རྒྱུ་ནོར་ལ་ཞེན་ཆགས་ཆེ་ན་རྒྱུ་ནོར་བྱུང་ན་སྤྱོད་བཟང་ལ་བསམ་བློ་གཏོང་མཁན་མེད། དེ་ཡང་འཇིག་རྟེན་གྱི་དཔེ་ལ། ཆ་ལུགས་ངན་ཡང་རང་དོན་འགྲུབ་དགོས་ཟེར་བ་ལྟ་བུར་འགྱུར་ངེས། གཉིས་པ་དེ་ཡང་ཡིན་ཏེ།
རྒྱུ་ནོར་སྤྱི་ཚོགས་ཀྱིས་དང་པོའི་གནས་སུ་འཇོག་ཚེ་དབུལ་པོ་རྣམས་ཀྱིས་ཀྱང་རྒྱུ་ནོར་ལ་རྐམ་ཆགས་ཆེ་བས་མ་རུང་བའི་ཆོམ་རྐུན་གྱི་ལས་ལ་རང་བཞིན་གྱིས་ཞུགས། གསུམ་པ་དེ་ཡང་ཡིན་ཏེ། འཇོན་ནུས་ཅན་གྱི་མི་སྣས་དཔལ་འབྱོར་གྱི་རྩ་བ་དང་། སྡོང་པོ། ལོ་མ་ཡལ་ག་བཅས་འཕེལ་བར་བྱེད་ནུས་ལ། ནུས་མེད་འཁོས་ཞན་རྣམས་ཀྱིས་ཤིང་སྡོང་སྐམ་པོ་ཆུ་ལ་འཕངས་ཀྱང་ལོ་འདབ་རྒྱས་མི་སྲིད་པ་བཞིན་དུ་དོན་གཉེར་ག་ཚད་བྱེད་རུང་དཔལ་འབྱོར་ལེགས་པོར་འགྱུར་མི་ཐུབ། བཞི་པ་དེ་ཡང་ཡིན་ཏེ། དེང་གི་སྤྱི་ཚོགས་ནི་ད་ལྟའི་སྤྱི་ཚོགས་རེད། སྲོལ་རྒྱུན་རིག་གནས་ནི་གནའ་རབས་ཀྱི་རིག་གནས་ཡིན། དེས་དེང་གི་སྤྱི་ཚོགས་ལ་ཕན་ནུས་མེད་སྙམ་སྟེ།
སྲོལ་རྒྱུན་རིག་པ་ལ་སྤྱོད་མཁན་ཇེ་ཉུང་འགྲོ་བ། ལྔ་བ་དེ་ཡང་ཡིན་ཏེ། ནུས་མེད་མི་རིགས་ཀྱི་སྐད་ཡིག་བེད་སྤྱོད་ནི་ཉུང་ལ་བརྡ་འཕྲད་ས་ཡང་ཉུང་བས་དཔལ་འབྱོར་འབྲེལ་འཛུགས་ཀྱི་ཆེད་དུ་གྲངས་མང་མི་རིགས་ཀྱི་སྐད་ཡིག་སྤྱོད་སྒོ་ཆེ་རུ་འགྲོ་བས་གཅིག་ཤོས་སྤྱོད་མཁན་ཇེ་ཉུང་དུ་འགྲོ་ངེས། རྒྱུ་མཚན་དེ་དག་ལ་བརྟེན་ནས་204དཔལ་འབྱོར་རིག་པ་ཁོ་ན་ལ་སྦྱོང་བ་བྱས་ན་ཆེས་མི་འོས་ཤིང་རྒྱལ་ཁབ་དང་མི་རིགས་ལ་ཕམ་གྱོང་ཆེན་པོ་ཐེབས་ཀྱི་རེད། འཇིག་རྟེན་ཡང་དག་བྱེད་པའི་རིག་གནས་དང་། བསམ་བློ་བཟང་བོར་བསྒྱུར་པའི་རིག་གནས་བཅས་ལ་འབད་དགོས་པ་ཞིག་ཡིན་གྱི་སྤྱི་ཚོགས་དགོས་མཁོ་དང་མཐུན་དགོས་མདོག་གིས་རིག་གཞུང་བཟང་པོ་དེ་ཚོ་གཏོར་བརླག་ཤོར་ན་དེ་ལས་སྡུག་པ་ཞིག་ཅི་ཡོད། དེང་སང་ཆབ་སྲིད་དགེ་རྒན་ལ་ལས་མར་ལེ་རིང་ལུགས་ཀྱི་མཚན་ཉིད་རིག་པ་ཡང་སྤྱི་ཚོགས་དགོས་མཁོ་དང་མི་མཐུན་པས་མཁོ་མེད་ཀྱི་སྐད་ཆ་བཤད་ཀྱི་འདུག་རུང་། དེ་ཡང་དོན་དམ་དུ་རྒྱལ་ཁབ་དང་མི་རིགས་ཀྱི་བྱ་སྤྱོད་དང་བསམ་པའི་འཁྱེར་སོ་བཅས་པ་ཐུན་མོང་གཅིག་གྱུར་གྱི་རང་བཞིན་ཆགས་པར་ཕན་ཐོགས་ཆེན་པོ་ཡོད་པས་སྣང་མེད་དུ་བསྐྱུར་ག་ན་རུང་། འཕྲལ་གྱི་ཁེ་ཕན་ལ་བསམ་ནས་ཕུགས་ཀྱི་དོན་ཆེན་ཤོར་སོང་ན་ང་ཚོའི་མི་རབས་རྗེས་མས་ཇི་ལྟར་བྱ་བསམ་དགོས་པ་ཞིག་ཡིན། དེར་བརྟེན་རིག་གནས་སློབ་གསོ་དེ་མིག་ཐག་ཐུང་ཐུང་ལ་མ་ལྟོས་པ་རྒྱང་རིང་གི་དམིགས་ཡུལ་བཟུང་སྟེ་སློབ་གསོ་བྱེད་དགོས།
བོད་ཀྱི་རིག་གནས་ཀུན་ལས་བཟོ་གསོ་གཉིས་དང་། རྩོམཕྱེརིག་ཟློས་གར། གནམ་རིག་སྐར་རྩིས། སུམ་རྟགས་དག་གསུམ་བཅས་སྤྱི་ཚོགས་དགོས་མཁོ་དང་མཐུན་ལ་གཞན་རྣམས་དགོས་མེད་སྨྲ་བ་ཁ་ཤས་འདུག ཁྱད་པར་ནང་ཚད་གཉིས་ནི་སྤྱི་ཚོགས་དང་ཆེས་འགལ་བར་བརྩིས་ཏེ་བེད་མེད་པ་མ་ཟད་ཐ་ན་གནོད་པ་ཡོད་པའི་སྐད་ཆ་ཤོད་ཀྱི་འདུག དངོས་གནས་བཤད་ན་བོད་ཀྱི་ནང་ཚད་རིག་པ་འདི་མི་རིགས་ཤིག་གི་རིག་གཞུང་ཡིན་པར་མ་ཟད་མི་རིགས་ཤིག་གི་གྲུབ་ཆ་ཡང་ཡིན་ལ། ད་དུང་འཛམ་གླིང་ཤེས་རིག་གི་བང་མཛོད་ནང་དུ་མེད་དུ་མི་རུང་པའི་རིག་གནས་ཤིག་ཡིན། མི་རིགས་ཤིག་གི་ཞི་བདེའི་ལམ་བསྟན་པ་མ་ཟད་འཛམ་གླིང་ཞི་བདེའི་ལམ་བསྟན་ཐུབ་པ་ཞིག་ཡིན། ནང་ཚད་གཙོ་བོ་བྱས་པའི་བོད་ཀྱི་རིག་གཞུང་ནི་འཛམ་གླིང་ན་གང་ཐད་ནས་འདི་འདྲའི་གོ་ས་ཡོད་མཁན་ཞིག་ཏུ་ཆགས་ཡོད་རུང་། དེང་དུས་དུས་རབས་ཉེར་གཅིག་205པའི་དུས་སྐབས་འདིར་བཤད་ན་གང་གི་ཐད་ནས་འགྱུར་བ་ཧ་ཅང་ཆེ་བའི་དུས་ཚོད་ཅིག་ཡིན་པས།
དུས་རབས་འདི་ལ་འགྱུར་བའི་དུས་རབས་ཟེར་ན་ཡང་ཆོག་པ་ལྟ་བུ་ཞིག་ཡིན། སྤྱི་ཡི་སློབ་གསོ་དང་བོད་ཀྱི་རིག་གཞུང་གི་མདུན་ལམ་ལ་ཡང་འགྱུར་བ་ཆེན་པོ་ཞིག་ཐེབས་ཀྱི་ཡོད་པ་ནི་མཁྱེན་གསལ་ལྟར་ལགས། གང་ལྟར་ཡང་སྲོལ་རྒྱུན་དང་རིག་གསར་གཉིས་ཀྱི་གོམ་པ་མཉམ་དུ་སྤོ་བ་ནི་ཐབས་མཆོག་ཡིན་པ་མཁས་དབང་རྣམས་ཀྱིས་མགྲིན་གཅིག་ཏུ་སྨྲ། གསུམ་པ། བོད་ཀྱི་ཤེས་རིག་དར་སྤེལ་གཏོང་ཚུལ་ཅུང་ཟད་བཤད་པ། ད་ནི་སྤྱིར་བོད་ཀྱི་རིག་གནས་དར་སྤེལ་གཏོང་བ་ལ་ཅི་འདྲ་ཞིག་དགོས་མིན་ཐད་ལ་མདོ་དབུས་ཁམས་གསུམ་གྱི་མཁས་དབང་རྣམ་པའི་ལྷག་བསམ་འོ་མཚོ་ལས་བསམ་གཞིག་ཀྱི་རྦ་རླབས་བར་སྣང་དུ་འཕྱུར་བཞིན་པའི་སྒང་འདི་ཕྲན་གྱིས་ཀྱང་ལྟ་ཚུལ་ཅུང་ཟད་ཞུ་སྙིང་འདོད་པ་ལ། དེང་སང་བོད་ཀྱི་ཤེས་རིག་གི་སློབ་གསོ་དར་སྤེལ་གཏོང་བ་ལ་འདི་འདྲ་དགོས་ཞེས་གཏན་འཁེལ་གྱིས་འདི་ཡིན་ཞེས་པ་ཞིག་བཤད་རྒྱུ་དེ་ཡང་ལས་སླ་བོ་ཞིག་མ་རེད། བཤད་རུང་ཡང་དག་མིན་དང་འོས་འཚམས་ཡིན་མིན་བཅས་ཀྱི་ཐད་ལ་ཐེ་ཚོམ་གྱི་དྲ་བ་མ་ཆོད་སྟབས་ཀྱིས་སེམས་ཕམ་དགོས་པ་ཞིག་བྱུང་། འོན་ཀྱང་སྔོན་བྱོན་མཁས་པའི་གསུངས་ལྟར་ཆོས་ཐམས་ཅད་རྟེན་འབྲེལ་དང་ལྟོས་གྲུབ་ཡིན་པའི་གནད་དོན་ལ་ཡིད་ཆེས་ཟབ་མོ་ཞིག་བདོག་དེར་བརྟེན་མི་སྲིད་པའི་བྱ་བ་སྟེ་རྨི་ལམ་དུ་ཡང་འཆར་མ་མྱོང་པའི་གནས་ཚུལ་ཡང་མངོན་སུམ་དུ་གྱུར་པའི་གོ་སྐབས་ཡོད་པ་ཡིན་པས། དེ་ཡང་རྟེན་འབྲེལ་ལམ་ལྟོས་གྲུབ་ཡིན་པའི་གནད་ཀྱིས་ཡིན་སྙམ།
དེ་ཕྱིར་བོད་ཀྱི་རིག་གནས་དེ་ཡང་ད་ལྟའི་ཡིད་ལ་ཤར་མ་མྱོང་པ་ཞིག་མ་འོངས་པ་ན་དར་རྒྱས་ཕྱིན་པའི་དུས་ཀྱང་སྲིད་པ་ཞིག་ཡིན། འོན་ཀྱང་དེའི་རྟེན་འབྲེལ་དང་ལྟོས་གྲུབ་སྒུག་ནས་སྡོད་ན་བོད་རེ་བས་ཕུང་ཟེར་བ་དེ་འབྱུང་སྲིད་206པས་འབད་བརྩོན་བྱ་རྒྱུ་གལ་ཆེ། སྤྱིར་དེང་དུས་ཕྱོགས་གཅིག་ནས་བསམ་ན་བོད་ཀྱི་རིག་གཞུང་ཕར་ཞོག་བོད་ཀྱི་སྐད་ཡིག་གི་བསྟན་པ་འདི་ཡང་ཉམས་རྒུད་དུ་མི་འགྲོ་བའི་ངེས་པ་མེད་པ་ལྟ་བུའི་ས་ཚོད་དུ་སླེབས་པས་ཧ་ཅང་འཇིགས་སྐྲག་ཆེ་བ་མ་ཟད་འཛམ་གླིང་ན་ཡང་ངོ་ཚའི་གྲེནས་སུ་ལྷུང་ལ་ཉེ་བ་ལྟ་བུ་ཞིག་ཏུ་གྱུར་སྐབས་འདིར། བོད་ཀྱི་རིག་གནས་དར་སྤེལ་གཏོང་བར་ཅི་ལ་འབད་དགོས་ཟེར་ན། ༡ ཡིག་རྨོངས་སེལ་དགོས། ཐོག་མར་རྩ་བ་ནས་མ་འཇུག་ན་བར་མཐའ་གཉིས་ནས་འཇུག་རུང་འབྲས་བུ་བཟང་པོ་ཐོབ་མི་ཐུབ། རྩ་བ་ཟེར་བ་དེ་ཡིག་རྨོངས་བསལ་རྒྱུ་དེ་རེད། ད་ལྟ་དུས་རབས་ཉེར་གཅིག་པར་སླེབས་གྲབས་ཡོད་རུང་བོད་མི་བོད་ཀྱི་སྐད་ཡིག་ཤེས་མཁན་བརྒྱ་ཆ་ཉི་ཤུ་ཙམ་ལས་ཡོད་མི་ཐུབ་པ་ལྟ་བུ་ཞིག་རེད། དེར་བརྟེན་ལས་ཀ་འདི་ཧ་ཅང་གལ་ཆེ་བ་མཐོང་སྟེ་མཆོག་སྤྲུལ་ཐུབ་བསྟན་ཉི་མས། རོང་བྲག་གི་སྡེ་བ་རྣམ་པ་ཁྱེད་ཚོ་ང་ལ་དགའ་ཞེན་ཡོད་ན་ཡིག་རྨོངས་བསལ་རྒྱུའི་ལས་ཀ་བསྒྲུབ་དགོས་གསུངས་པས་རྒན་ཕོ་མོ་ཚོས་ཀྱང་གསལ་བྱེད་སུམ་ཅུ་ནས་འགོ་རྩོམ་ཏེ་སློབ་པ་ལྟ་བུ་ཡིན།
གལ་ཏེ་ཡིག་རྨོངས་བསལ་རྒྱུའི་དོན་དེ་འགྲུབ་པ་ཡིན་ན་ཚེས་གསུམ་གྱི་ཟླ་བ་ཤར་བ་་ཡིན་ལ། ཚེས་གསུམ་གྱི་ཟླ་བར་བརྟེན་ནས་ཚེས་བཅོ་ལྔའི་ཉ་གང་བའི་ཟླ་བ་ཤར་བ་བཞིན་དུ་ཡིག་རྨོངས་བསལ་རྒྱུའི་དོན་དེ་འགྲུབ་པ་ཡིན་ན་བོད་ཀྱི་རིག་གནས་སློབ་གསོ་དེ་གང་ཐད་ནས་དར་རྒྱས་ཡོང་གི་རེད། རྫོགས་ཆེན་བླ་མ་ཨུ་རྒྱན་བསྟན་འཛིན་གྱིས་ཀྱང་སྔོན་དུས་འབྲོག་སྡེ་སོ་སོར་ཡིག་རྩོབ་དགེ་རྒན་བའག་སྟེ་ཉིད་ཀྱིས་ཟླ་ཕོགས་གནང་སྦྱིན་བྱེད་ཀྱི་ཡོད། དེ་བཞིན་དཀར་མཛེས་ཁུལ་སློབ་གསོ་ཅུས་ཀྱིས་བོད་སྐད་ཡིག་རྨང་གཞིའི་དེབ་སྟེ་ཡིག་རྨོངས་བསལ་དེབ་སྒོར་ཁྲི་ཚོ་མང་པོས་དཔར་སྐྲུན་བྱས་པ་དང་། སི་ཁྲོན་ཞིང་ཆེན་བོད་ཡིག་སློབ་གྲྭས་ཀྱང་སློབ་གྲྭ་གུང་གསེང་སྐབས་ཀྱི་ལས་བྱ་ལ་སློབ་མ་ཚོས་ཡིག་རྨོངས་བསལ་རྒྱུའི་འགན་ལོ་མང་རིང་སྤྲད་207པ་ཡིན། གངས་ཅན་གྱི་སློབ་གསོའི་དོན་དུ་མིག་རྒྱང་རིང་གཟིགས་ཀྱི་སྐྱེས་ཆེན་དག་གིས་གོང་ཞུའི་འདིའི་དོན་རྣམས་ལ་ཐུགས་ཁུར་དང་རྒྱབ་སྐྱོར་གནང་རྒྱུ་གལ་ཆེ། མ་གཞི་མི་རིགས་ཤིག་ཡིག་རྨོངས་གྱུར་ན་ཕམ་དང་གྱོང་ཐམས་ཅད་ཁུར་དགོས་པ་ཞིག་ཏུ་གྱུར། ཕམ་གྱོང་ཁུར་སྙིང་མི་འདོད་པའི་མི་བླ་སྲོག་ཅན་ཞིག་ཡིན་ཚེ་ཐོག་མར་ཡིག་རྨོངས་བསལ་དགོས། དོན་མེད་ཀྱི་མི་ཚེ་གཏོང་པ། ཟིན་མེད་ཀྱི་ལས་ལ་བརྩོན་ཞིང་།
མ་འོངས་འདུན་ལམ་ལ་བསམ་གཞིགས་མི་ཤེས་ཛེཤིང་ཁ་ཕྱོགས་འཛམ་གླིང་ལ་གཏོད་མ་ཤེས་ཤིང་ལུང་བ་ཞིག་གི་མགོ་མཇུག་གི་ཚུལ་ལས་གཞན་གང་ཡང་མི་ཤེས་པའི་གནས་སུ་ལྟུང་བ་དེ་ཡང་ཡིག་རྨོངས་ཀྱིས་སྐྱོན་རེད། ༢ མི་སྤུས་ཚད་ཅན་གྲངས་མང་བསྐྱར་གསོ་བྱེད་དགོས། མི་ལ་སྤུས་ཚད་མེད་ན་རིག་གནས་དར་སྤེལ་གཏོང་རྒྱུ་ཕར་ཞོག་ཐ་ན་བདེ་འཇགས་ཀྱང་མི་ཐོན་ཞིང་རྙོག་འཛིང་མེ་ལྟར་འབར་བ་ཞིག་ཡོང་གི་ཡོད། ས་ལག་མཐིལ་ཙམ་དང་ཆུ་ཕོར་ཁ་ཙམ་གྱི་རིན་ལ་ཆེ་སྲོག་འཇལ་བ་དེ་ཡང་སྤུས་ཚད་ཆེས་རྗེས་ལུས་སུ་གྱུར་པའི་རྟགས་ཤིག་ཡིན། གསལ་བྱེད་སུམ་ཅུའི་མགོ་མཇུག་མི་ཤེས་མཁན་ཚོས་ཀྱང་ལྷ་འདི་ཕ་ལྷ་རེད། ཆོས་འདི་ནི་ཕ་ཆོས་རེད་ཅེས་ལྷ་ཆོས་གཅིག་ལ་བློ་སྙིང་གཏོད་ནི་ཡིན་ཟེར་ནས་མི་རིགས་གཅིག་ཡིན་རུང་གྲུབ་མཐའ་གཞན་ཟེར་ནས་དགྲ་ལྟར་སྡང་བ་འདི་ཡང་བསམ་བློ་ཆེས་རྗེས་ལུས་ཀྱི་རྟགས་ཤིག་ཡིན། ཁོག་སོལ་བ་ལས་ཀྱང་གནག་ཁ་འོ་མ་ལས་ཀྱང་དཀར་བའི་མི་དག་གི་རྗེས་སུ་ཁྱི་བཞིན་རྒྱུག་ཅིང་རང་ཚུགས་གཟུང་མ་ཐུབ་པ་དང་ལེགས་ཉེས་འབྱེད་པའི་བློ་གྲོས་མེད་པ་དེ་ཡང་སྤུས་ཚད་ཆེས་ཞན་པའི་རྟགས་ཡིན། དངོས་ནས་བཤད་ན་གྲོང་ཁྱེར་ཆེན་པོ་རྣམས་སུ་ལྟ་སྐོར་དུ་འགྲོ་སྐབས་་གྲོང་ཁྱེར་དེ་དག་བཀོད་ལེགས་པ། ཁྲོམ་ལམ་གཡས་གཡོན་རྣམས་སུ་བདག་པོ་མེད་རུང་སྟབས་བདེ་བའི་ཁ་དཔར་ཤེལ་ཁང་ཅན་དང་། ཚར་དུ་དངར་བའི་གློག་སྒྲོན།
ནམ་ཡང་སྤྱོད་ཆོག་པའི་འཕྲིན་སྒམ་རྣམས་མཐོང་ཚེ་ང་ཚོ་བོད་ལ་208འདི་འདྲའི་ཆ་རྐྱེན་ཞིག་ཡོད་ན་ཅི་མ་རུང་སྙམ་པ་དང་། ཡང་ཆ་རྐྱེན་འདི་འདྲ་འཛོམས་རུང་དུས་ཡུན་ཐུང་ངུ་ཙམ་ལས་མི་བརྟན་པར་ཁ་ལག་རྒོད་པོའི་མི་དེ་ཚོས་གཏོར་བརླག་གཏོང་གི་རེད་བསམ་ཏེ་སེམས་ཕམ་པོ་འདུག གང་བྱུང་གིས་གཏོར་བརླག་གཏོང་མཁན་མང་བ་དེ་ཡང་དངོས་ནས་བཤད་ན་མི་ཡི་སྤུས་ཚད་ཆེས་དམའ་བ་མང་བའི་རྟགས་རེད། ད་པེར་ན་གཏམ་ཚིག་གསུམ་བཤད་མི་ཁོམ་ནས་གྲི་མགོ་འཕུར། ཚིག་ཚེར་མ་ལྟར་ཙུབ་པ། གཤིས་ཁ་ཀོ་སྒོག་ལས་གྱོང་བ། ཞེ་སོལ་བ་ལས་གནག་པ། མགོ་བོ་བ་གླང་ལས་གླེན་པ། རང་འདོད་ཡིད་བྱེད་ཁོ་ནས་དུས་འདའ་བ། ཐུན་མོང་གི་བསམ་བློ་སྤུ་ཙམ་མེད་པ།
རྒྱུ་མཚན་མེད་བཞིན་ཅ་ཅོ་སྒྲོག་པ་སོགས་ནི་སྤུས་ཚད་ཆེས་དམའ་བའི་རྟགས་རེད། དེ་འདྲ་བའི་མི་རྒོད་དེ་ཚོས་རིག་གནས་དར་སྤེལ་གཏང་རྒྱུ་ཕར་ཞོག སྤྱི་ཚོགས་ལ་བདེ་འཇགས་ཀྱང་སྤྲད་རྒྱུ་མ་རེད་སྙམ། དེང་གི་དུས་སུ་སློབ་གྲྭ་ལ་ལའི་སློབ་མ་བུ་མོ་འགས་སྐྲ་གཟེངས་གཟེངས་བྱེད། མཆུ་དམར་པོ་བྱེད། མིག་མཐའ་ནག་པོ་བྱེད། ངོ་གདོང་སྐྱ་བོར་སྒྱུར། དོར་མ་ཕྲ་ཕྲ་གྱོན། འགྲོ་འདུག་ཐམས་ཅད་འཁྱོག་པོར་བསྒྱུར། བྱ་སྤྱོད་ངེས་མེད་བཟོས།
སྒྲིག་ལམ་ལ་བརྩི་སྲུང་མེད་པ། ཅི་བསམ་ན་ཅི་བཤད་པ། ཅི་མོས་ན་ཅི་ལས། ཕན་ཚུན་བར་དུ་དབྱེན་སྦྱོར་བྱེད། ཤེས་རིག་ལ་ཞིབ་འཇུག་མེད་པར་ཕོ་མོའི་བརྩེ་དུང་ལ་ཞིབ་འཇུག་བྱེད། སློབ་ཁྲིད་ཐམས་ཅད་གཉིད་ལ་བཅོལ། སྒོར་མོ་ཐམས་ཅད་བྱུག་པར་བཅོལ། འགྲོ་སོང་གྲངས་མེད་གཏོང་། སྐྱེས་པ་འགས་ནི་དུ་བ་འཐེན་ཆང་འཐུང་། ཤོ་རྒྱག
འཛིང་མོ་བྱེད་པ་བཅས་ནི་ཕོ་རྒོད་ཀྱི་ལས་སུ་བརྩིས་ཏེ་ང་རྒྱལ་བྱས། མགོ་སྐོར་ལག་ཏུ་བཟུང་། གྲི་ཆུང་སྐེད་ལ་དྲངས། ཚིག་གསུམ་གྱིས་ཁ་ཕོར་སྒྲིམ། དཔུང་པའི་ཤ་རྒོད་ངོམས། མཐེ་མོའི་མདའ་སྲང་རྒྱས། རྒྱུ་མཚན་མེད་པའི་གཏམ་བཤད། གཉོམ་ཆུང་ལ་བརྙས་བཅོས་བྱས། ཤེས་རིག་ཡོན་ཏན་མི་སྦྱོང་། བུ་མོ་མང་པོ་མགོ་སྐོར་གཏོང་བ་ལ་སྐྱེས་པ་ཕོར་བརྩིས།
བ་གླང་འབུས་གཙག་པ་བཞིན་ཉི་མ་རྟག་པར་བྲོ་ར་ནང་དུ་འཕག་འཚག་བྱེད། 209དེ་དག་ཀྱང་ཆེས་སྤུས་ཚད་ཞན་པའི་རྟགས་ཡིན་པས་གཟབ་གལ་ཆེ། དེ་འདྲའི་རིགས་སུ་གྱུར་བའི་མིས་སྤྱི་ཚོགས་སུ་ས་བཟུང་ཚེ་མུན་པའི་སྤྱི་ཚོགས་ཤིག་ལས་ཤེས་རིག་གི་སྤྱི་ཚོགས་ཤིག་ཏུ་འགྱུར་མི་ཐུབ་ངེས་ཅན་ལགས། དེ་འདྲའི་སྤུས་ཚད་ཞན་པའི་མི་དག་གི་ལས་དོན་ནི་རིག་གནས་དར་སྤེལ་གཏོང་རྒྱུ་མ་ཡིན་པ། རིག་གནས་དར་སྤེལ་གཏོང་མཁན་ཡིན་ན་མི་ཚད་ལྡན་ནམ་སྤུས་ཚད་མཐོན་པོའི་མི་ཞིག་ཡིན་རྒྱུའི་ཐག་གཅོད་ཆོག སྤུས་ཚད་མཐོན་པོའི་མི་ཞིག་ཡིན་ཕྱིན་ལས་དོན་གང་ཞིག་སྒྲུབ་རུང་ཡ་རབས་ཀྱི་ལས་ལས་ཕལ་ཆེ་འདའ་མི་ཐུབ་ཅེས་བཤད་ཆོག ཡ་རབས་ཀྱི་ལས་ནི་ཤེས་རིག་གི་ལས་དོན་ལས་གཞན་གང་ཡང་མེད་པ་ཞིག་ཡིན། དེར་བརྟེན། མ་འོངས་དུས་རབས་ནི་ཤེས་རིག་གི་དུས་རབས་ཤིག་ཏུ་གྱུར་ཏེ། བྱ་བྱེད་ཐམས་ཅད་ཤེས་རིག་གིས་ཁ་བསྒྱུར་ཏེ་འཕྲུལ་གྱི་དེང་རབས་ཅན་དུ་འགྱུར་རྒྱུའི་ཐག་གཅོད་ཆོག
དེ་དུས་ཞིང་འབྲོག་དམག་གསུམ་འགྲེམ་སྟོན་ཁང་དུ་བཞུགས་ཏེ་སྟོན་མོ་བསྟན་མཁན་ཡིན་པ་ཐེ་ཚོམ་མེད། དེར་བརྟེན་བོད་ཀྱི་ཤེས་རིག་དར་སྤེལ་གཏོང་བ་ལ་མི་སྤུས་ཚད་མཐོན་པོ་ཅན་དགོས་ཀྱི་འགྲོ་ལུགས་མེད་པའི་མིས་བྱ་བ་གང་ཡང་མི་ཐོན་ཞེས་བཤད་ཆོག༢ སློབ་གྲྭའི་སློབ་གསོ་ཧུར་ཐག་གིས་འབད་དགོས། དགོན་པའི་སློབ་གསོ་ལས་ཀྱང་སློབ་གྲྭའི་སློབ་གསོ་གལ་ཆེ་ལ་སློབ་གྲྭའི་སློབ་གསོ་དར་རྒྱས་བྱུང་ན་མཐོ་དམན་དང་སྐྱ་སེར་སོགས་ཀྱི་དབྱེ་བ་མེད་པར་སློབ་སྦྱོང་གི་གོ་སྐབས་ལྡན་ལ། སློབ་གསོ་དེ་སྤྱིའི་འགན་དུ་འགྱུར་བས་བོད་ཀྱི་གཏམ་དཔེར་སངས་རྒྱས་ན་མ་རྒྱས་བུ་རྒྱས། བྱ་འཕུར་ན་མ་འཕུར་བུ་འཕུར་ཟེར་བ་ལྟར། ཆ་མཉམ་གྱིས་མི་ཀུན་ཤེས་ཡོན་ཅན་དུ་འགྱུར་བའི་དགོས་པ་ཡོད་པ་དང་། མེ་ཏོག་མཉམ་བཞད། མཁས་བརྒྱ་འགྲན་གླེང་ཟེར་བའི་དུས་རབས་དེར་དངོས་གནས་སླེབས་ངེས་ཡིན། དེ་མིན་དགོན་པའི་སློབ་གསོ་ཁོ་ན་ལ་རེ་སྒུག་བྱ་ཚེ་འཇིག་རྟེན་སྒྲུབ་མཁན་ནི་ཇེ་ཉུང་དུ་འགྲོ་ཞིང་སློབ་གསོ་ཕྱོགས་རེ་བ་ལས་ཆ་མཉམ་དུ་འགྱུར་མི་ཐུབ། བོད་འདི་ལ་བཤད་ན་ཡང་སློབ་གྲྭའི་210སློབ་གསོ་དར་ཕྱི་བས་གྱོང་ཕམ་ཆེན་པོ་ཐེབས་ཡོད་པ་ནི་དེང་གི་དུས་སུ་ཤེས།
དེར་བརྟེན་སློབ་གྲྭའི་སློབ་གསོ་ལ་ད་དུང་ཡང་་དམ་འཛིན་མ་བྱས་ན་མིག་ལྡན་གད་ལ་ལྷུང་པ་དང་འདྲ། ང་ཚོའི་བོད་མིའི་སྐྱེས་ཕོ་མོ་ཕལ་ཆེ་ལ་རང་ཚུགས་འཛིན་པའི་ལྟ་བ་མེད་པར་གཞན་གྱི་རྗེས་སུ་རྒྱུག་དགོས་པ་བྱུང་བ་འདི་ཡང་ཤེས་རིག་མེད་པས་ལན་པ་རེད། ད་ལྟ་རྔ་བའི་ཚོང་པ་དང་། དཀར་མཛེས་ཀྱི་སྤྲུལ་སྐུ་རྣམ་པས་སློབ་གྲྭ་བཙུགས་པ་དེ་ནི་དུས་དང་མཐུན་པའི་ལས་དོན་ཞིག་དང་། ཁ་ཚ་དགོས་གཏུག་གི་མཁོ་ཉག་ཆེ་བ་ཞིག་ཀྱང་ཡིན། སློབ་གྲྭའི་སློབ་གསོ་འོག་ནས་བྱུང་བའི་སྐྱེས་ཕོ་མོ་གང་ཞིག་ཡིན་རུང་ཆོས་སྲིད་དཔལ་འབྱོར་དམག་དོན་སོགས་གང་སྒྲུབ་ཀྱང་སྒྲུབ་སླ་བ་དང་སྒྲུབ་ཤེས་པའི་དགོས་པ་རྒྱ་ཆེ་ཡོད། ཐ་ན་གཞན་གྱིས་མགོ་སྐོར་མི་ཐུབ་པ་དང་། རང་ཉིད་ལ་ཡང་ལེགས་ཉེས་འབྱེད་པའི་བློ་གྲོས་ཡོད་པ་བཅས་ཀྱི་དགེ་མཚན་བླ་མེད་མཆིས། དགེན་བསོད་ནམས་རྒྱ་མཚོས་རང་དགོན་དུ་སྒོར་ཁྲི་ལྔས་ཞབས་ཕྱི་ཞུ་སྐབས་དགོན་གཙོ་ལ་ལས་སྒོར་མོ་འདིའི་ལྷ་བཞེངས་ན་ཡག་པོ་འདུག་གསུངས་རུང་། དགེན་བསོད་ནམས་རྒྱ་མཚོས་ངས་བེམ་པོའི་ལྷ་བཞེངས་མི་འདོད་ལ།
ལྷ་གསོན་པོ་བཞེངས་འདོད་ཡོད་གསུངས་ཏེ་སློབ་གྲྭ་ལ་ཟླ་ཕོགས་བྱས། ངས་སྐད་ཆ་འདི་ལ་རྒྱུ་མཚན་ཆེན་པོ་ཞིག་ཡོད་པ་གོ་སྟེ། བློ་གྲོས་ཅན་གྱི་མི་དེ་དངོས་གནས་ཀྱི་ལྷ་ཞིག་ཡིན། ཁྱད་པར་མི་རབས་ནས་མི་རབས་རྣམས་སུ་ཡལ་མེད་ཀྱི་བྱས་རྗེས། འགྱུར་མེད་ཀྱི་ཕན་འབྲས་དེ་ནི་སློབ་གྲྭའི་སློབ་གསོ་ལས་བྱུང་བ་ཤ་སྟག་ཡིན། དུས་རབས་འདི་མཚན་ཉིད་ལྡན་པའམ་ཚད་ཐུབ་སྟེ་ཤེས་རིག་ཅན་གྱི་མི་རབས་ཤིག་ཏུ་ཆགས་ཐུབ་ཚེ་དེའི་མི་རབས་རྗེས་མ་ནི་དེ་ལས་ཀྱང་བཟང་བ་ཞིག་ཡོང་ངེས་ཀྱི་མི་རབས་འདི་སྲུ་མ་རྗེས་གྲ་མ་ཉམས་པའི་གླེན་པ་ཞིག་ཡིན་ན་ཤུགས་རྐྱེན་དེས་མི་རབས་རྗེས་མ་དེ་ཡང་དེའི་རིས་ནང་དུ་འགྲོ་བ་ལས་ཐབས་ཅི་ཡོད། དེ་ཕྱིར་བོད་མིའི་ཤེས་རིག་དར་རྒྱས་ཕྱིན་པ་ལ་སློབ་གྲྭའི་སློབ་གསོ་དེ་གནད་འགག་ཅིག་ཡིན། 211༧ ཡིག་སྒྱུར་གྱི་བྱ་བའམ་ལོ་ཙཱའི་བྱ་བ་བསྒྲུབ་དགོས། དེ་ཡང་རང་རིགས་ཀྱི་ཡིག་སྒྱུར་བྱ་བ་ལ་སྒྱུར་བྱའི་ནང་དོན་ངོས་ནས་དབྱེ་ན་གསུམ་སྟེ། ༡ཆོས་དང་རིག་གནས་བསྒྱུར་བ།
༢ ཆབ་སྲིད་བསྒྱུར་བ། ༢ཚན་རིག་བསྒྱུར་བ། དང་པོ་ཆོས་དང་རིག་གཞུང་བསྒྱུར་བ་ནི་སྔ་རབས་སྔོན་བྱོན་ལོ་ཙཱ་བ་རྣམས་ཀྱི་གཙོ་བོའི་ལས་དོན་ཡིན་པ་དང་། གཉིས་པ་ཆབ་སྲིད་བསྒྱུར་བ་ནི་ཉེ་རབས་ཀྱི་ལོ་ཙཱ་བ་རྣམས་ཀྱི་གཙོ་བོའི་ལས་འགན་ཡིན། གསུམ་པ་ཚན་རིག་བསྒྱུར་བ་ནི་དེང་རབས་ཀྱི་ལོ་ཙཱ་བའི་གཙོ་བོའི་ལས་དོན་ཡིན་ཞིང་། དུས་རབས་གསུམ་གྱི་ལོ་ཙཱ་བ་རྣམས་ཀྱི་སྒྱུར་ཐབས་སམ་སྒྱུར་སྟངས་མཆོག་ཏུ་བསྔགས་ཡུལ་དེ་ནི་སྔོན་རབས་ཀྱི་ལོ་ཙཱ་བ་དེ་རྣམས་ཡིན། དཔེར་ན་སྔོན་རབས་ཀྱི་ལོ་ཙཱ་བས་རྒྱ་ཆོས་བོད་དུ་སྒྱུར་བའི་སྤུས་ཀ་ནི་འཛམ་གླིང་ན་ཡང་ཨང་དང་པོའི་གནས་སུ་འཇོག་གི་ཡོད་དེ། དེ་དུས་སྟོན་པའི་ཞལ་གསུངས་དྲི་མ་མེད་པ་དེ་མ་ནོར་བར་བསྒྱུར་ཞིང་། བསྒྱུར་ནས་རྣམ་རྟོག་གིས་གང་བྱུང་མ་བཅོས་པ་དེ་གངས་ཅན་ན་ཡོད་པའི་སྙན་པ་ས་གསུམ་ན་ཁྱབ་པས། པད་མའི་ཚལ་ན་བུང་བའི་འདུ་འགོད་བཞིན་འཛམ་གླིང་གི་ཤེས་ཡོན་པ་མང་ཤོས་ཤིག་བོད་བརྒྱུད་ནང་བསྟན་གྱི་ལས་ལ་བྲེལ་བཞིན་མཆིས།
སྔོན་གྱི་ལོ་ཙཱ་བ་འདི་རྣམས་ལ་དེང་རབས་ལོ་ཙཱ་བས་མིག་དཔེར་གཟུང་རྒྱུ་གལ་ཧ་ཅང་ཆེ་སྟེ། དཔེར་ན་སྔོན་གྱི་ལོ་ཙཱ་བས། ༡ བོད་མིའི་སྤྱི་ཚོགས་ལ་ཁ་གཏད་དེ་ཞབས་ཕྱི་ཞུ་བའི་དམིགས་ཡུལ་གཟུང་སྟེ། གཞན་རིགས་ཀྱི་རིག་གཞུང་བཟང་པོ་རྣམས་རང་གི་སྐད་ཡིག་ཐོག་ཏུ་ཚུར་དྲངས་པ། ༢ལོ་ཙཱ་བའི་རྒྱུད་ན་རང་རིགས་ཀྱི་རིག་གནས་བྱང་ཆུབ་པའི་མཁྱེན་རྒྱ་ཆེན་པོ་མངའ་བ། ༢ ལྷག་བསམ་རྣམ་དག་གིས་སྒྱུར་པའི་ཆེད་ལས་ལ་སྤྲོ་བ་ལས་རང་འདོད་ཡིད་བྱེད་དང་དཔལ་འབྱོར་ཐོབ་རེ་སོགས་ཀྱི་སྐྱོན་ཕྲ་མོ་ཙམ་ཡང་མེད་པ། ༤ སྒྲ་སྒྱུར་དོན་སྒྱུར་ཐད་སྒྱུར་སོགས་སྒྱུར་ཚུལ་ཐད་ནས་འོས་འཚམས་ཡིན་མིན་སོགས་ཀྱི་བྱེད་པ་ཞིབ་པ། ཚིག་དོན་གྱི་ནོར་འཁྲུལ་མེད་པ་བཅས་སོ། ཕྲན་གྱི་བལྟས་ན་དེང་212དུས་རང་རིགས་ལ་ཧ་ཅང་དགོས་གལ་ཆེ་བའི་སྒྱུར་བ་དེ་ནི་ཚན་རིག་གི་རིག་གནས་ཡིན་པ་དང་། ཚན་རིག་ལ་རྒྱབ་གཏད་ནས།
རིག་གཞུང་གཞན་ཞིག་ལ་སྐྱབས་བཅོལ་ན་ཉིན་མོའི་སྣང་བ་ལ་མ་བརྟེན་པ་མཚན་མོའི་མུན་ནང་དུ་སྟོང་བསམ་གྱི་འཁོར་ལོ་སྐོར་བ་བཞིན་ནོ། ང་ཚོའི་སྐད་ཡིག་གིས་ཚན་རིག་དང་གྲོགས་སྒྲིག་ཐུབ་པ་བྱུང་ན་ཁྱིམ་ཚང་ཞིག་གིས་སུའི་ཁ་གཏད་དུ་ཡང་འདུག་ཐུབ་མཁན་གྱི་འཇོན་ནུས་ཅན་གྱི་མས།་ པ་གསར་པ་ཞིག་ལོན་པ་བཞིན་ནོ། སྤྱིར་རྒྱ་ནག་གི་ཚན་རིག་རིག་གནས་འདི་དག་ཀྱང་ཐོག་མ་ནས་རྒྱ་ནག་རང་དུ་དར་བ་མ་ཡིན་པ་གཞན་ཞིག་ནས་ཚུར་བསྒྱུར་བ་སུས་ཀྱང་ཤེས། དེ་བཞིན་འཛམ་གླིང་གི་རིག་གཞུང་ཀུན་ཀྱང་ཕན་ཚུན་བསྒྱུར་ཏེ་དར་རྒྱས་ཕྱིན་པ་རེད། མ་གཞི་ང་ཚོས་དེང་དུས་སྤྱོད་བཞིན་པའི་ནང་རིག་འདི་རྒྱ་ཆོས་ཡིན་ཡང་། དེང་གི་དུས་རྒྱ་ཆོས་འདི་དག་བོད་སྐད་ཐོག་འདྲ་ཆགས་པོ་ཡོད་སྟབས་ཀྱིས་བོད་བརྒྱུད་ནང་བསྟན་ཟེར་ནས། བསྟན་པའི་བདག་པོ་བོད་རིགས་གྱུར་པ་ལྟ་བུ་ཡིན། དེ་བཞིན་གཞན་རིགས་ཀྱི་ཚན་རིག་རིགས་གཞུང་དེ་དག་བོད་སྐད་ཡིག་ཐོག་ཏུ་ཚུར་དྲངས་ཏེ་བོད་མི་ལ་ཞབས་འདེགས་ཞུ་དགོས། དེ་ལས་གཞན་རང་རིགས་ཀྱི་རིག་གཞུང་བཟང་པོ་དེ་དག་གཞན་གྱི་སྐད་ལ་མ་བསྒྱུར་ན་རིག་གཞུང་འདི་དག་གི་བསྟན་པ་ཉམས་དོགས་བྱེད་པ་དེ་ནི་རི་བོང་གནམ་རྡིབ་ཀྱི་སེམས་ཁྲལ་ལྟར་དགོས་མེད་ཀྱི་སེམས་སྡུག་ཅིག་ཏུ་མཐོང་།
ང་ཚོའི་རིག་གཞུང་ནོར་བུ་ལྟ་བུ་འདི་ནི་གཞན་གྱིས་ཐབས་བརྒྱ་ཇུས་སྟོང་གིས་ལེན་ཅི་ཐུབ་བྱས་ཏེ་འཛམ་གླིང་ན་ཉི་མ་རེ་རེ་བཞིན་ཇེ་རྒྱས་སུ་འགྲོ་བ་སུས་ཀྱང་གོ། མ་གཞི་རང་སྐལ་མི་ལྕོགས་བཞིན་དུ་གཞན་སྐལ་རང་གིས་ཁུར་བ་འདི་ནི་གླེན་པ་ཡིན་པའི་རྟགས་བསྟན་པ་ཡིན།

དེར་བརྟེན་སྔོན་བྱོན་ལོ་ཙཱ་བས་རྒྱ་ཆོས་བོད་དུ་སྒྱུར་བ་བཞིན་ཕན་བྱེད་ཚན་རིག་གི་གཞུང་བཟང་པོ་དེ་དག་གང་ན་ཡོད་རུང་ཚུར་ལེན་དགོས་པ་ནི་ལོ་ཙཱའི་འོས་འགན་ཡིན། བསྒྱུར་ཟིན་པའི་རིག་གཞུང་དེ་དག་སྦྱོང་རྒྱུ་ནི་བོད་མི་སྤྱིའི་འགན་ཡིན་པར་ཤེས་དགོས། ཇི་སྐད་དུ། ཕན་བྱེད་ཕྱི་རུ་213ཡོད་ཀྱང་ནང་དུ་བླང་། གནོད་བྱེད་ནང་དུ་ཡོད་ཀྱང་ཕྱི་རུ་བསྐྲད། གཅིག་ལ་དམ་དུ་འཛིན་པའི་ཞེན་རིག་འདིས། ཕྱི་མའི་འཇིག་རྟེན་འདི་ན་གོ་མི་ཆོད། ཟེར་བ་ལྟར་སྙིགས་དོར་བཅུད་ལེན་གྱི་བྱ་བ་ལ་འབད་དགོས། དེ་ལྟར་བྱས་ན་མིའི་ཤེས་རིག་དར་རྒྱས་ཀྱི་སྐུལ་འདེད་ཡོང་གི་རེད། ༥ སློབ་དེབ་འཛུགས་སྐྲུན་བྱེད་དགོས། སློབ་དེབ་ཟེར་བ་དེ་སློབ་སྦྱོང་ཆེས་བྱེད་འོས་པའི་དེབ་ཅིག་ཡིན།
སློབ་དེབ་ནི་རྩ་བའི་གནད་དོན་ཞིག་ཡིན། སློབ་དེབ་བཟང་ངན་ལ་བརྟེན་ནས་སྤྱི་ཚོགས་སམ་འཇིག་རྟེན་ལ་ཕན་གནོད་འབྱུང་གི་ཡོད། སྤྱི་ཚོགས་ཀྱི་མཁོ་དགོས་ལ་གཞིགས་ཏེ་སློབ་དེབ་བྱས་པ་ཡིན་ལ་བྱེད་དགོས་པ་ཞིག་ཀྱང་ཡིན། སྤྱི་ཚོགས་དང་མི་མཐུན་པའི་སློབ་དེབ་ཅིག་བྱས་པ་ཡིན་ན་སློབ་དེབ་དེ་དགོས་མེད་དུ་ཐལ་བའི་སྐྱོན་ཡོད་པར་མ་ཟད། མི་མང་པོ་དེར་མགོ་འཁོར་ཏེ་དུས་ཚོད་འཕྲོ་བརླག་གཏོང་བའི་ཉེན་ཁ་ཡོད་པ་དང་། ཐ་ན་གནོད་པ་ཆེན་པོ་འབྱུང་བ་སོགས་ཀྱི་གནས་ཚུལ་ཚང་མས་མཁྱེན་གསལ་ལྟར་ལགས། སློབ་གྲྭའི་སློབ་དེབ་ནི་དགོན་པའི་སློབ་དེབ་དང་མི་འདྲ་བ་ཞིག་དགོས། སློབ་གྲྭའི་སློབ་དེབ་ནི་གཙོ་བོ་སྤྱི་ཚོགས་སམ་མི་ཡི་འཇིག་རྟེན་ལ་ཕན་པ་ཞིག་ཡིན་པར་མ་ཟད། འཇིག་རྟེན་དར་རྒྱས་གཏོང་བའི་རིག་པ་ཞིག་ཡིན་དགོས། དགོན་པའི་སློབ་དེབ་དེ་ནི་འཇིག་རྟེན་ལས་འདས་པའི་ས་སྟེ་ཐར་བའི་གོ་འཕང་ཐོབ་བྱེད་དང་།
ཚེ་ཕྱི་མར་དམིགས་ནས་ཕན་ཐབས་གཙོ་བོར་བྱས་ནས་གྲུབ་པ་ཞིག་ཡིན། དེར་བརྟེན་སློབ་གྲྭའི་སློབ་དེབ་གང་འདྲ་ཞིག་དགོས་མིན་ནི་མིའི་སྤྱི་ཚོགས་དང་སེམས་ཁམས་བྱ་བྱེད་བཅས་ལ་བསམ་གཞིགས་བྱ་དགོས་པ་ལས། རང་འདོད་ཀྱིས་གང་མོས་བྱེད་མི་ཆོག་པ་ཡིན། དེང་གི་དུས་སུ་རང་རིགས་ལྟ་བུ་ལ་མཚོན་ན་ཧ་ཅང་མཁོ་གལ་ཆེ་བའི་སློབ་དེབ་ནི། ཡིག་རྨོངས་བསལ་དེབ་དང་། ཚན་རིག་རིགས་གཞུང་། རང་རིགས་སྐུལ་བརྡའི་རྩོམ་དེབ་བཅས་ཡིན། དགོན་པའི་སློབ་གསོའི་སློབ་དེབ་ཀྱང་རིགས་མཐུན་དུམ་བུར་གཏོང་བ་དང་། རང་214རིགས་རང་གིས་དཀྲུག་པའི་ལ་རྒྱའི་ཚིག་དང་། གྲུབ་མཐའི་ཁ་འཛིན་བྱེད་པའི་ཆགས་སྡང་གི་གཏམ་རྣམས་གནས་སྐབས་ཤིག་ལ་ཉུང་ན་མཛེས་སྙམ།
སྔོན་གྱི་ལོ་རྒྱུས་རྣམས་སུ་བལྟས་ན་གྲུབ་མཐའི་རྩོད་པ་དང་། རིག་གནས་ཀྱི་རྩོད་པ་བཅས་ནི་ལོ་རབས་མང་པོའི་རིང་དར་བར། དེ་ནི་ཤེས་རིག་གྲོས་ཞིབ་བྱེད་པ་ལས་གཞན་གང་ཡང་མིན་རུང་། དེས་སྐུལ་མར་བྱས་ཏེ་བླ་གྲྭ་མང་བོ་མཚོན་གྱི་ཁ་ལ་དྲངས་པའི་ལོ་རྒྱུས་ཡོད་པ་ཡིན་། དེར་བརྟེན་རང་རིགས་ཀྱི་བསྟན་པ་བཤིག་པའི་རལ་གྲི་དང་། རང་མགོ་རྡུང་བྱེད་ཀྱི་ཕ་བོང་ལྟ་བུའི་རྩོད་པ་དེ་དགོས་མེད་དུ་འཇོག་ན་ལེགས། ཁྱད་པར་དུ་ཤེས་རིག་གི་མ་མ་གངས་ཅན་པའི་རྒན་རིམ་གྱི་མཁས་དབང་རྣམ་པ། ཁྱེད་ཚོས་བོད་ཕྲུག་བརྒྱ་ཕྲག་མང་པོར་ཤེས་རིག་གི་ནུ་འོ་ལྡུད་སྐབས་རིགས་མཐུན་གྱི་ཕུ་ནུ་སྤུན་སྲིང་རྣམས་དུམ་བུར་བགོས་ཏེ་ཕན་ཚུན་དགྲ་རུ་འཛིན་མི་དགོས་པའི་སློབ་གསོ་རེ་གནང་རོགས་མ་གཏོགས་ཁྱོད་ཚོ་སོང་རྗེས་ཤུལ་དུ་ལུས་པའི་གངས་ཕྲུག་རྣམས་ནང་དམེ་བྱས་ན་སྙིང་མི་རྗེའམ། ཤ་མི་ཚའམ། མ་གཞིར་རིགས་གཞུང་གང་ལ་ཡང་དཔྱོད་པ་ཞིབ་པ་དང་།
སྙིགས་དོར་བཅུད་ལེན་བྱེད་པ་དང་། གྲོས་མོལ་བྱེད་པ་བཅས་མཁས་པའི་ལས་སུ་བཤད་པས་དགོས་གལ་ཆེ་རུང་། རྐྱེན་དེ་དག་གིས་དགྲ་རུ་འཛིན་ཞིང་། རང་ཉིད་རྒྱལ་འདོད་དང་གཞན་ཕམ་འདོད་ཀྱི་ཀུན་སློང་ངན་པས་རྒྱུད་མ་བཅོས་པར་གངས་ཅན་པ་ལ་ཕན་རེ་བྱེད་རྒྱུ་གལ་ཆེ། གལ་ཏེ་རྣམ་དཔྱོད་ཀྱི་རིག་པ་གློག་ལྟར་མྱུར་བ། ཤེས་རབ་ཀྱི་རྣོ་ངར་རལ་གྲི་ལྟ་བུ། བློ་གྲོས་ཉི་མ་བཞིན་གསལ་བའི་མཁས་དབང་རེ་ཡོད་ན་ཁྱོད་ཀྱིས་ད་ལྟའི་བོད་མིའི་སྤྱི་ཚོགས་དང་འོས་ཤིང་འཚམས་པ། ད་ལྟའི་བོད་མིའི་བློ་རྩེ་གཏོད་སའི་ལེགས་བཤད་གསར་བ་ཞིག་དགོས་ཀྱི་འདུག་པས་སློབ་དེབ་དེ་འདྲ་ཞིག་རེ་བ་སྙིང་ནས་བྱ་རྒྱུ་ཡིན། སྤྱིར་དེང་གི་དུས་སུ་ནི། ཏང་བཟང་སྲིད་བཟང་མི་རིགས་ལ་བརྩེ་བས་རྗེས་སྐྱོང་བྱེད་པ་འདི་ལྟ་བུ་ནི་ལོ་རྒྱུས་ཐོག་བྱུང་མ་མྱོང་བས་གོ་སྐབས་བཟང་པོ་འདི་དམ་འཛིན་བྱས་ཏེ་རང་རིགས་ལ་ཕན་པ་ཡོད་ཤག་ཤག་གི་ལེགས་215བཤད་ཀྱི་དེབ་རེ་བཟོ་ཐུབ་ན་མེས་རྒྱལ་ལ་ཞབས་ཕྱི་དང་མི་རིགས་ཀྱི་ལ་རྒྱ་བཟུང་བ་ཡིན་པས་ཤིན་ཏུ་བཟང་སྙམ།
གནའ་རབས་ཀྱི་རིགས་གཞུང་འབེན་དུ་བཙུགས་ཏེ་དེ་ལ་རྣམ་དཔྱོད་ཀྱི་མདའ་མོ་གཏོད་པ་ལས་ཀྱང་། གནའ་རབས་ཀྱི་རིག་གཞུང་དུ་མེད་པའི་དུས་ཀྱི་འགྲོས་ལས་བྱུང་བའི་རིག་གསར་མང་བོ་ཞིག་དགོན་སྡེ་ལ་དགོས་མཁོ་ཡོད་པ་དེ་དག་ལ་བསམ་གཞིགས་ནན་པོར་བྱ་རྒྱུ་ཡང་གལ་ཆེ། དཔེར་ན་ས་སྐྱ་པཎྜི་ཏས། ལེགས་པར་བཤད་ན་ཆོས་དང་མི་འགལ་ཞིང་། འཇིག་རྟེན་བྱ་བ་ཀུན་ནས་ལེགས་འགྲུབ་པ། ཞེས་ཆོས་དང་མི་འགལ་བའི་འཇིག་རྟེན་ཞིག་བསྒྲུབ་ལུགས་ཡོད་པར་འདོད་པ་དང་། དེ་བཞིན་དུ་སྡེ་བཞི་ཞེས་པ་བཤད་པའི་སྐབས་ཆོས་ནོར་འདོད་ཐར་བཞི་སྟེ། ཚེ་འདི་ལ་ཕན་པའི་ནོར་དང་འདོད་པ་ཡོད་ཆོག་པ་དང་། ཕྱི་མར་ཕན་པའི་ཆོས་དང་ཐར་བ་ཡོད་ཆོག་པས་འདི་དག་ཟུང་འབྲེལ་བྱེད་ཆོག་ན་དེ་ལས་དགའ་ཅི་ཡོད། དེ་ལྟར་ན་དགོན་པར་མངོན་མཐོ་དང་ངེས་ལེགས་ཀྱི་ལམ་སྣེ་ཟིན་བྱེད་ཀྱི་བསླབ་བྱའི་སློབ་དེབ་ཡོད་ཐོག་སྡིག་ལས་དང་སྦྲེལ་མི་དགོས་པའི་འཚོ་རྟེན་དུ་ཐོན་ལས་ལག་རྩལ་རེ་སྦྱོང་རྒྱུ་ཡོད་ན་ཡག་ཤོས་རེད།
སློབ་དེབ་ལ་རིག་གཞུང་གི་དེབ་གཞན་དང་མི་འདྲ་བའི་ཁྱད་ཆོས་ཡོད་དགོས། སློབ་དེབ་ནི་རིག་གཞུང་གཞན་དག་ཤེས་བྱེད་ཀྱི་རྐྱེན་ཏེ་སྒོ་འབྱེད་བྱེད་ཀྱི་ལྡེ་མིག་ལྟ་བུ་ཞིག་ཡིན། སློབ་དེབ་རང་ངོས་ནས་སྤྱི་ཚོགས་ཐོག་ཏུ་བེེད་སྤྱོད་མེད་རུང་དེ་སྦྱོང་བ་ལས་ཡིག་ཆ་འབྲི་བ་དང་རིག་གཞུང་ཤེས་པ། དབྱེ་འབྱེད་ཀྱི་ནུས་པ་ཡོད་ཐུབ་པ་ཞིག་ཆགས་དགོས། སློབ་དེབ་ལ་དགོས་ངེས་ཀྱི་ཆ་རྐྱེན་ཏེ། ༡ བསམ་གཞིགས། ༢གཙོ་གནད། ༢ དཀའ་གནད། ༤ ལས་བྱ་སོགས་ཟུར་དུ་ཕུད་དགོས། དེ་དག་འཛོམས་ན་སློབ་མས་སློབ་སླ་བ་དང་དགེ་རྒན་གྱིས་ཁྲིད་སླ་བ།
དུས་ཚོད་གཏན་ཁེལ་གྱི་སློབ་ཁྲིད་འཆར་འགོད་ལྟར་ལེགས་གྲུབ་ཡོང་ཐུབ་པའི་དགེ་མཚན་ཡོད། སློབ་གྲྭ་སོ་སོའི་སློབ་མ་རྣམས་སློབ་མཐར་ཕྱིན་ཏེ་སྤྱི་ཚོགས་ཐོག་ཏུ་སླེབས་སྐབས་སློབ་དེབ་བཤམས་ཏེ་བྱ་བ་བསྒྲུབ་རྒྱུ་མེད་པ་སུས་ཀྱང་ཤེས།་ 216དེར་བརྟེན། སློབ་དེབ་ནི་ཤེས་རབ་ཀྱི་ནར་སོན་བྱེད་ཀྱི་ལག་ཆ་ཞིག་ཏུ་ངོས་འཛིན་བྱེད་དགོས་པ་ལས། སློབ་དེབ་དེ་རང་ཉིད་ཐད་ཀར་སྤྱི་ཚོགས་དང་འབྲེལ་བ་ཡོད་པ་བསམ་མི་རུང་། ཁྲིད་གཞེ་རིག་གཞུང་སྤྱི་ཡི་དེབ་ཀྱིས་སློབ་དེབ་བྱས་པ་འདི་ལ་དགེ་རྒན་གྱིས་འཆད་རྒྱུ་མང་བ། སློབ་མའི་སྦྱོང་རྒྱུ་མང་བ་ཤུགས་ཀྱིས་འབྱུང་བས་དཀའ་ངལ་ཆེན་པོ་ཡོད། དེར་བརྟེན་བོད་མིའི་ཤེས་རིག་དར་སྤེལ་གཏོང་བ་ལ་བོད་ཀྱི་སྤྱི་ཚོགས་ལ་མཁོ་ཉག་ཆེ་བའི་སློབ་དེབ་བཟོ་དགོས། ༦ བོད་མིའི་སྐད་ཡིག་ཚན་རིག་དང་། དཔལ་འབྱོར་ཆབ་སྲིད།
དམག་དོན་སོགས་ལ་འབྲེལ་བ་ཡོད་དགོས། སྐད་ཡིག་ནི་ལག་ཆ་ཞིག་ཡིན་ལ། ལག་ཆ་དེ་བེད་སྤྱོད་དེ་བྱ་བ་བསྒྲུབ་དགོས། སྐད་ཡིག་ནི་ཤིང་གཅོད་བྱེད་ཀྱི་སྟ་རེ་ལྟ་བུ་ཞིག་ཡིན་ལ། སྟ་རེ་རྣོ་ངར་ལྡན་རུང་ཤིང་མ་གཅོད་ན་སྟ་རེ་ཡོད་མེད་ཀྱི་ཁྱད་པར་མེད་པ་བཞིན། སྐད་ཡིག་ཕུན་སུམ་ཚོགས་པ་ཞིག་ཡོད་རུང་ཤེས་རིག་མང་པོ་དང་འབྲེལ་བར་བྱེད་མ་ཐུབ་ན་སྐད་ཡིག་དགོས་མེད་དུ་ཐལ་བའི་སྐྱོན་ཡོད། སྔོན་བྱོན་གྱི་ལོ་ཙཱ་བ་རྣམས་ཀྱིས་སྐད་ཡིག་ཆོས་དང་རིག་གནས་ལ་འབྲེལ་བ་ཕུན་སུམ་ཚོགས་པ་ཞིག་བཟོས་པ་སུས་ཀྱང་ཤེས། དེ་བཞིན་དེང་བོད་མིའི་སྐད་ཡིག་ཚན་རིག་དང་དཔལ་འབྱོར། ཆབ་སྲིད་དང་དམག་དོན་སོགས་ལ་འབྲེལ་བ་ཡོད་དགོས། དཔེར་ན།
དབྱིན་ཡིག་དེ་འཛམ་གླིང་སྒང་ན་སྤྱི་སྐད་དུ་གྱུར་བའི་རྒྱུ་མཚན་ལ། མཁས་པ་འགས་དབྱིན་ཇི་མིས་འཛམ་གླིང་རྒྱལ་ཁབ་མང་པོར་བཙན་འཛུལ་བྱས་པའི་སྟོབས་ཀྱིས་དབྱིན་ཇིའི་སྐད་ཡིག་ཁྱབ་སྤེལ་ཆེར་སོང་བ་རེད་ཟེར། ཕྱོགས་གཅིག་ནས་བཤད་ན། དེ་ལྟར་ཡིན་ཙང་། ཕྲན་གྱིས་བལྟ་ན་གཙོ་བོ་དབྱིན་ཇིའི་སྐད་ཡིག་དེ་ཚན་རིག་དང་དཔལ་འབྱོར་སོགས་ལ་འབྲེལ་བ་ཆེར་སྟབས་ཀྱིས་སྤྱི་སྐད་དུ་གྱུར་བ་ཞིག་རེད་སྙམ། དཔེར་ན། དེང་དུས་རྒྱ་ནག་གི་ནུབ་སྨན་གྱི་ཐ་སྙད་མང་པོ་ཞིག་དབྱིན་ཇིའི་སྐད་རང་སོར་འཇོག་པ་ལས་བསྒྱུར་མ་ཐུབ་པ་གང་མང་ཡོད། དེ་བཞིན་དངོས་པོ་ལ་ལའི་ཐ་སྙད་ཀྱང་དབྱིན་ཇིའི་སྐད་སྤྱོད་བཞིན་པ་དང་། སྤྱི་རྩིས་རིག་པ་དང་217གློག་ཀླད་རིག་པ་ཀུན་གྱི་ནང་ན་དབྱིན་ཇིའི་སྐད་མ་སྤྱོད་ན་མི་འགྲིག་པ་ཞིག་ཆགས་ཡོད། དེར་བརྟེན་སྐད་ཡིག་ནི་སྤྱོད་སྒོ་ཆེ་བའི་ཚན་རིག་དང་དཔལ་འབྱོར་སོགས་ལ་འབྲེལ་བ་ཇི་ཙམ་མང་ན་དེ་ཙམ་གྱི་སྐད་ཡིག་དེ་སྤྱོད་སྒོ་ཆེ་ཞིང་ཁྱབ་སྤེལ་ཆེ་བ་ཞིག་ཡིན།
དེ་བྱུང་ན་སྐད་ཡིག་གི་ཚེ་སྲོག་དེ་མི་ཉམས་པའི་རྒྱལ་མཚན་གྱུར་ཏེ་འགྲོ་མང་ལ་ཕན་པ་རྒྱ་ཆེན་ཞིག་བསྒྲུབ་ཐུབ། དེང་སང་ཐ་ན་འཛམ་གླིང་ན་ཉི་མ་རེ་རེ་བཞིན་དངོས་པོ་གསར་པ་མང་པོ་ཞིག་གསར་སྐྲུན་བྱེད་བཞིན་ཡོད་པ་ལ་རྒྱ་སྐད་དང་། དབྱིན་ཇིའི་སྐད་ཀྱི་ཐ་སྙད་གསར་བ་དེ་ཙམ་གྱིས་ཇེ་མང་འགྲོ་བ་ལ། ང་ཚོས་རང་སྐད་ཀྱིས་ཐ་སྙད་གསར་བ་མ་སྦྱར་ནས་གཞན་སྐད་བཤད་པ་དེ་སྟབས་བདེ་བ་དང་བརྡ་འཕྲད་སླ་བར་བསམ་སྟེ་དེ་སྤྱོད་པས་དཔལ་འབྱོར་དེས་གཞན་སྐད་ལ་སྲོག་གསར་བ་ཞིག་བྱིན་རུང་། རང་སྐད་བག་ལ་ཉལ་གྲབས་བཟོ་ཡི་ཡོད་པར་ཤེས་དགོས། སྤྱིར་མི་གང་འདྲ་ཞིག་ཡིན་རུང་འཚོ་བ་ལ་བརྟེན་པ་ཤ་སྟག་ཡིན། སངས་རྒྱས་ཀྱིས་ཀྱང་། འཚོ་བའི་ཟས་ལ་མ་བརྟེན་གང་ཡང་མེད་གསུངས་པ་དང་། དེ་བཞིན་དབུ་མ་འཇུག་པ་ལས། མི་རྣམས་བདེ་བའང་ལོངས་སྤྱོད་མེད་མིན་ལ།
ཞེས། ལོངས་སྤྱོད་མེད་ན་བདེ་བ་མི་ཐོབ་གསུངས་པ་དང་། ལོངས་སྤྱོད་ནི་དཔལ་འབྱོར་དང་ཚན་རིག་སོགས་ལ་འབྲེལ་བ་ཆེ་བས། ཚན་རིག་དང་དཔལ་འབྱོར་སོགས་ཐོབ་པར་འདོད་པས་དེའི་ཤེས་རིག་ལ་འབད་པ་དང་། དེའི་ཤེས་རིག་ནི་སྐད་ཡིག་ལ་ཐུག་ཡོད་པས་སྐད་ཡིག་ལ་ཤུགས་ཀྱིས་བརྩོན་དགོས་པ་ཞིག་ཏུ་གྲུབ། དེ་བརྩོན་པས་སྐད་ཡིག་མི་ཉམས་གོང་འཕེལ་དུ་འགྲོ་ཞིང་མི་རིགས་ཀྱི་སྲོག་རྩ་ཡང་བརྟན་པོ་ཞིག་ཏུ་འགྱུར། དེར་བརྟེན་ཚན་རིག་དང་དཔལ་འབྱོར་གྱིས་སྐད་ཡིག་ལ་ཤུགས་ཀྱིས་ཞབས་འདེགས་ཞུས་པ་ཡིན། གལ་ཏེ་ང་ཚོའི་སྐད་ཡིག་འདི་ཚན་རིག་དང་དཔལ་འབྱོར། དམག་དོན་དང་ཆབ་སྲིད་བཅས་ལ་འབྲེལ་བ་ཡོད་པ་ཞིག་ཡིན་ན། ང་ཚོའི་སྐད་ཡིག་ལེགས་པོ་ཞིག་ཤེས་པས་ཚན་རིག་འདོད་པ་ལ་ཚན་རིག
དེ་བཞིན་དཔལ་འབྱོར་དང་དམག་དོན་ཆབ་སྲིད་སོགས་གང་218འདོད་ཀྱང་དེ་ཤེས་པའི་ཐབས་ཀྱང་ཡོད་ལ། གཞན་ལ་འགྲམ་ཆུ་ལྡང་མི་དགོས་པའི་ཚུགས་ཐུབ་ཀྱི་ཤེས་ཡོན་ཅན་ཞིག་ཏུ་གྱུར་ཏེ། རང་སྐྱོང་བཟང་བོ་ཞིག་ཆགས་ཐུབ། དེ་མིན་སྤྲང་བོ་ལ་ནོར་མེད་ན་གཞན་ལ་སློང་དགོས་པ་བཞིན་དུ་ང་ཚོའི་སྐད་ཡིག་ཐོག་ཏུ་ཤེས་རིག་བཟང་བོ་དེ་ཚོ་མེད་ན་གཞན་རིགས་ལ་སྐྱབས་བཅོལ་བ་ལས་ཐབས་ཅི་ཡོད། གཞན་ལ་སྐྱབས་བཅོལ་ཚེ་རང་ཚུགས་ཤོར་ཏེ་རང་རིགས་ཉམས་པའི་ཉེན་ཁ་ཡོད་པ་ཞིག་ཡིན། དེར་བརྟེན་རང་རིགས་ཀྱི་སྐད་ཡིག་ཐོག་ཏུ་ཤེས་རིག་མང་པོ་ཞིག་ཡོད་ཐུབ་པར་བྱེད་དགོས། ༧ བློ་ཚོད་ལྟར་སློབ་གསོ་བྱེད་དགོས། དེ་ཡང་ཁྱིམ་གྱི་སློབ་གསོ་ཡིན་ན་ཡང་འདྲ། སྤྱི་ཚོགས་སློབ་གསོ་དང་སློབ་གྲྭའི་སློབ་གསོ་བཅས་གང་ཞིག་ཡིན་རུང་སློབ་གསོ་བྱ་ཡུལ་གྱི་བློ་ཚོད་དང་བསྟུན་ནས་སློབ་གསོ་བྱེད་དགོས། ནང་གཞུང་རྣམས་ལས་ཀྱང་།
གདུལ་བྱའི་ཁམས་དབང་བསམ་པ་དང་བསྟུན་ནས་དོན་བསྟན་དགོས་གསུངས་པ་དང་སྒོ་ཀུན་ནས་མཚུངས། དཔེར་ན། བྱིས་པའི་དུས་ཀྱི་སློབ་གསོ་ནི་ཟ་འཆག་ཉལ་འདུག་གི་སྤྱོད་ལམ་སྒྲིག་དང་མཐུན་པར་བྱེད་རྒྱུ། མེ་ཆུ་རླུང་གསུམ་གྱི་གནོད་པ་དང་། གཡང་འགྲིལ་གད་ལྷུང་གི་ཉེན་ཁ། ཐ་ན་ཁྱི་དང་བྱི་ལའི་གནོད་པ་ཐམས་ཅད་ལས་སྐྱོབ་ཅིང་། དེ་རྣམས་ལ་འཇིགས་ཤེས་ཀྱི་སློབ་གསོ་གནང་། དེ་བཞིན་སོ་སོའི་ཁ་སྐད་དང་སྣབས་ཕྱི་ལུགས་ཚུན་ཆད་སློབ་དགོས་པ་ཞིག་ཡིན། སློབ་ཆུང་འདོན་འགོ་བརྩམས་པ་ནས་ཡི་གེ་སློབ་པ་དང་། བསམ་སྤྱོད་བཟང་བོར་སྒྱུར་ཐབས་དང་།
ངལ་རྩོལ་ལ་ཞུགས་པ་དང་། སྐྱིད་སྡུག་གི་ལོ་རྒྱུས་ཀུན་ཀྱང་སློབ་ཁྲིད་སློབ་གསོ་བྱེད་དགོས་པ་མ་ཟད། སློབ་འབྲིང་དུ་ཐོན་དུས་བློ་ཚོད་ཇེ་མཐོ་ཅུང་སོང་རུང་ཁྲིད་བྱའི་ནང་དོན་གསར་བ་ཞིག་འགོ་བཙུགས་ཡོད་པས་ད་དུང་གཙོ་བོ་ཁྲིད་སྦྱོང་གི་བྱ་བ་བྱེད་དགོས། འབྲིང་རིམ་ཆེད་གཉེར་སློབ་གྲྭར་ཐོན་དུས་ཁྲིད་སྦྱོང་བརྒྱ་ཆ་བརྒྱད་ཅུ་དང་རང་སྦྱོང་བརྒྱ་ཆ་ཉི་ཤུ་ཙམ་བྱེད་ཆོགདེང་སྐབས་སི་ཁྲོན་ཞིང་ཆེན་བོད་ཡིག་སློབ་གྲྭའི་སློབ་མའི་བོད་ཀྱི་ཤེས་རིག་གི་219ཆུ་ཚད་ནི་སློབ་གྲྭ་ཆེན་མོ་ལས་ཀྱང་ལྷག་ཡིན་ཟེར། དེ་འདྲ་ཡིན་ན་སློབ་མའི་རང་སྦྱོང་གི་བྱ་བ་དེ་གང་མང་བཟོ་དགོས། མ་གཞི་རང་བློ་ཤེས་རིག་ལ་སྐོར་བསྐྱོད་མ་བྱས་ནས་དགེ་རྒན་ལ་བརྟེན་མི་དགོས་པར་རང་སྦྱོང་གི་ནུས་པ་ལྡན་པ་དེ་ཡིན། བྱིས་པ་ཨ་མའི་ལག་པར་མ་འཇུས་རུང་རང་ནུས་ལ་བརྟེན་ཏེ་འགྲོ་ཐུབ་པ་བཞིན་ནོ། སྤྱིར་དགེ་རྒན་གྱིས་ཤེས་རིག་ཐམས་ཅད་ཁྲིད་དེ་མཇུག་རྫོགས་པའི་དུས་མེད་པར་རང་འགུལ་གྱིས་ཤེས་རིག་ལ་འབད་དེ་རང་སྦྱོང་གི་ནུས་པས་བློ་ཚོད་མཐོན་པོར་གྱུར་དགོས། སློབ་མ་རང་སྦྱོང་གི་ནུས་པ་ཅན་དུ་གྱུར་ཚེ་དགེ་རྒན་ཡོད་རུང་མེད་རུང་། གཞན་གྱི་ལྟ་སྐུལ་བྱེད་རུང་མི་བྱེད་རུང་དཔེ་ཆ་ཀློག་འདོད་ཤུགས་ཀྱིས་སྐྱེས་པ་ཡིན།
སློབ་མ་ལ་རང་སྦྱོང་གི་ནུས་པ་མེད་ན་བཀའ་བསྟན་ཐམས་ཅད་ཁྲིད་རུང་དེ་ཙམ་ལས་ཅི་ཡང་མེད། ཡང་ལ་ལར་རིག་གཞུང་ཁོ་ནར་བློ་རྩེ་གཏད་དེ་ཚིག་ནག་འགྲོས་ཀྱི་གོ་བ་བཟང་པོ་རེ་ཡོད་ཀྱང་། རིགས་གཞུང་དང་ཁ་བྲལ་རྗེས་མུན་ནག་ཏུ་སོང་བ་བཞིན་ཅི་བསམ་འདི་དྲན་མེད་པ་དང་། ཐ་ན་ཡིག་སྐུར་ལེགས་པོ་ཞིག་འབྲི་བའི་བློ་སྟོབས་ཀྱང་མེད་པ། དེ་དག་ཀྱང་རང་འགུལ་གྱི་བསམ་པའི་སྐོར་བསྐྱོད་མི་བྱེད་པའམ། ཤེས་རིག་གཞན་དག་ལ་བློ་གཏོད་ཉུང་སོང་བས་ལན་པ་རེད་སྙམ། དེར་བརྟེན་རིག་གཞུང་གང་ཞིག་སྦྱོང་རུང་དེའི་གནད་རྣམས་གཙོ་བོར་ཤེས་དགོས། ཤེས་པར་མ་ཟད་བློ་ཐོག་ཏུ་ཡོད་དགོས་ཀྱི་རིག་པ་དཔེ་ཐོག་ཏུ་ལུས་ན་དགོས་དུས་བུ་མེད། སྦུད་དུས་ཕྱེན་མེད་ཟེར་བའི་དཔེར་དང་འདྲ་བོ་ཞིག་ཡོང་ངེས། སློབ་མ་ལ་ཤེས་རིག་སྣ་མང་སློབ་ནས་ཕན་ཐོགས་ཡོད་ན་དེ་བཞིན་བྱ་རྒྱུ་དང་།
ཆེད་སྦྱོང་རིགས་ཉུང་ངུ་སློབ་ནས་ཕན་ཐོགས་ཆེ་ན་དེ་བཞིན་བྱེད་ན་བློ་དང་འཚམས་པའི་སློབ་ཁྲིད་ཡིན། དེ་མིན་སློབ་མ་བློའི་ནུས་པ་ཞན་པ་ཞིག་ལ་ཤེས་རིག་མང་པོ་སློབ་པ་ཡིན་ན། རིག་གཞུང་ཐམས་ཅད་སྣང་ལ་མ་ངེས་པར་གྱུར་ཏེ་དཔེར་ན་རང་འཐག་གི་ནུས་པ་ལ་མ་བལྟས་ན་ཡོས་མང་པོ་བླུག་པས་རྩམ་པ་ཞིབ་མོ་ཡོང་མི་ཐུབ་པ་བཞིན་ནོ། དེར་བརྟེན་སྔོན་བྱོན་མཁས་པས་220སློབ་ཁྲིད་གནང་ཚེ། ཐ་ན་རྩེད་མོ་མཚར་གཏམ་ཚུད་ཆད་ཀྱིས་སློབ་མ་དཔེ་ཁྲིད་དེ་ཉིད་ཉན་འདོད་ཅན་དུ་བསྒྱུར་བ་ལྟ་བུ་རེད། དེ་ཡང་གདུལ་བྱ་དང་འཚམས་པའི་སློབ་ཁྲིད་ཡིན། སྤྱིར་དགེ་རྒན་ནི་སློབ་གྲྭའི་སློབ་གསོའི་ཉམས་མྱོང་ཡོད་མཁན་ཡིན་པར་མ་ཟད། སྤྱི་ཚོགས་སློབ་གསོ་དང་སྤྱི་ཚོགས་ཀྱི་གནས་ཚུལ་བཅས་མཁྱེན་མཁན་ཞིག་ཡིན་དགོས། གལ་ཏེ་དགེ་རྒན་ལ་དེ་འདྲའི་ཡོན་ཏན་མེད་ན་སློབ་མ་ལ་དེ་ལས་ཀྱང་མེད། རྒྱུ་མཚན་དེ་དག་གིས་དགེ་རྒན་ཞིག་ཡིན་ཚེ།
སློབ་དེབ་མ་ཟད་སློབ་གསོ་རིག་པ་དང་སེམས་ཁམས་རིག་པ་ཚུན་ཆད་བྱང་ཆུབ་པ་ཞིག་ཤེས་དགོས། གོང་ཞུས་ཀྱི་ཆུ་ཚད་དེ་ལྡན་གྱི་དགེ་རྒན་ཞིག་ཡིན་ན་སློབ་མའི་སེམས་ཁམས་དང་མཐུན་པའི་སློབ་ཁྲིད་བྱེད་ངེས་ལགས་པས་ཅིས་ཀྱང་ཐུགས་ལ་འཇོག་པར་ཞུ། ཤྲཱི དཔེ་མཛོད་ཁང་འཛུགས་དགོས། བོད་ཀྱི་ཤེས་རིག་སྤེལ་བ་ལ་དཔེ་མཛོད་ཁང་ནི་མེད་དུ་མི་རུང་བ་ཞིག་ཡིན། འཛམ་གླིང་གི་ཁ་ཕྱོགས། མི་རིགས་ཀྱི་མདུན་ལམ། མ་འོངས་པའི་ཕུགས་བསམ། འདས་དོན་གྱི་ཕྱོགས་བསྡོམས། ད་ལྟའི་བསམ་གཞིས། ས་ཐམས་ཅད་སློབ་གསོ་ལ་རག་ལས་ཤིང་སློབ་གསོ་ནི་དེ་ཀུན་གྱི་རྩ་བར་སྣང་།
མ་ཟད་ཆབ་སྲིད་དཔལ་འབྱོར་དམག་དོན་བཅས་ཀྱང་རྩ་བ་སློབ་གསོ་ལ་ཐུགསློབ་གསོ་བཟང་ངན་ནི་ཁྲིད་གཞིའི་དཔེ་ཆ་ལ་ཐུག་ཡོད། ཁྲིད་གཞིའི་དཔེ་ཆ་དེ་དག་དོ་དམ་བྱེད་པར་དཔེ་མཛོད་ཁང་ནི་མེད་དུ་མི་རུང་བ་ཞིག་ཡིན། དཔེ་མཛོད་ཁང་འཛུགས་པའི་ལམ་ལུགས་དེ་ནི་ཤེས་ཡོན་ཅན་མང་པོས་ཉམས་མྱོང་ཕྱོགས་བསྡོམས་བྱས་པའི་འབྲས་བུ་ཞིག་ཡིན། ཁྱད་པར་དཔེ་མཛོད་ཁང་ནི་འཐབ་འཁྲུག་དང་ཟིང་ཆ་ཆེ་བའི་རྒྱལ་སྤྱིའི་འགྱུར་བ་སོགས་འཚུབ་ཆ་ཆེན་པོར་བྱུང་རུང་སྲུང་སྐྱོབ་བྱེད་པ་ལས་གཏོར་བརླག་གཏོང་མི་ཆོག་པའི་སྤྱི་ཁྲིམས་ཡོད། དཔེ་མཛོད་ཁང་ནི་ཤེས་རིག་གི་མཛོད་ཁང་དང་། ཆོས་དང་འཇིག་རྟེན་གྱི་གནས་ལུགས་གསལ་པོར་མཐོང་ས་དང་། རླབས་ཆེན་གྱི་མི་སྣ་སྐྱེད་བསྲིངས་221བྱེད་ས་མ་ནོར་བ་ཞིག་ཡིན། ཁྱད་པར་དུ་ཡིད་བཞིན་ནོར་བུ་ལས་ཀྱང་རིན་ཆེ་བའི་དཔེ་ཆ་དེ་རྣམས་མེ་ཆུ་རླུང་སོགས་ཀྱི་འཇིག་པ་ལས་སྐྱོབ་སྟེ་བསྐལ་བ་ནས་བསྐལ་བའི་བར་དུ་མིའི་ཡུལ་དུ་གནས་ཏེ་ཕན་པར་སྒྲུབ་མཁན་ཞིག་ཡིན་པར་ངོས་ཟིན་དགོས། ཤེས་བྱ་ཐམས་ཅད་སློབ་ནས་བྱང་ཆུབ་དགོས་པ་ཞིག་ཡིན། སློབ་ཚུལ་ལ་ཁྲིད་སྦྱོང་དང་རང་སྦྱོང་གཉིས་ཡོད་པ་ལས་ཁྲིད་སྦྱོང་ནི་ལས་དང་བོ་བའི་བྱ་བ་ཡིན་ལ།
རང་སྦྱོང་ནི་བློ་གྲོས་ཀྱི་ནར་སོན་ཏེ་རང་སྟོབས་ཀྱིས་སྦྱོང་ཐུབ་པའི་བློ་གྲོས་ཅན་གྱི་བྱ་བ་ཡིན། ཐམས་ཅད་མཁྱེན་པའི་གོ་འཕང་ཐོབ་པ་ལ་ཡང་ཤེས་བྱ་ཐམས་ཅད་སློབ་དགོས། ཇི་སྐད་དུ། མ་བསླབ་པ་ལ་ཀུན་མཁྱེན་ཉིད། འགྲོ་ན་རྒྱུ་འབྲས་ག་ལ་བདེན་གསུངས་པ་དང་། དེ་བཞིན་རྒྱལ་སྲས་རྣམས་ཀྱིས་མི་བསླབ་པ། དེ་ནི་གང་ཡང་ཡོད་མིན་ཏེ། དེ་ལྟར་གནས་པའི་མཁས་པ་ལ། བསོད་ནམས་མི་འགྱུར་གང་ཡང་མེད་གསུངས་པ་སོགས་ལུང་ཤིན་ཏུ་མང་། དེ་ལྟར་དཔེ་ཆ་སློབ་ཚེ་དཔེ་ཁྲིད་ཁོ་ནས་སློབ་པ་མ་ཡིན་པ།
རང་སྦྱོང་རང་འགུལ་གྱི་སྟོབས་ཀྱིས་རིག་གཞུང་གི་དེབ་མང་པོ་སྦྱོང་དགོས་པས་དཔེ་མཛོད་ཁང་དང་ཁ་བྲལ་ཐབས་མེད། དེ་བཞིན་རླབས་ཆེན་གྱི་གཙོ་འཛིན་མའོ་ཙེ་ཏུང་གིས་ཀྱང་རང་སྟོབས་ཀྱིས་དཔེ་མཛོད་ཁང་ནས་ཤེས་རིག་སྦྱོང་སྟེ་བློ་གྲོས་ཀྱི་ནར་སོན་ཚུལ་གསུངས་པ་དང་། བློ་མཐུན་ཀྲོའུ་ཨེན་ལེན་དང་ཏིང་ཞའོ་ཕིན་བཅས་ཀྱང་ཤེས་རིག་གི་དཔེ་ཁང་ཞིག་གིས་བསྐྱར་གསོ་བྱས་པ་ཞིག་ཡིན། ཡུལ་སྐོར་བྱས་ཏེ་རྒྱལ་ཁམས་སྐོར་བའི་ཆ་རྐྱེན་མ་འཛོམས་རུང་ཤེས་བྱ་ཐམས་ཅད་སྐྱུར་རུ་ར་རློན་པ་ལག་མཐིལ་བཞག་པ་ལྟར་གསལ་ལེ་ཤེས་བྱེད་ཀྱི་ཆ་རྐྱེན་ཨང་དང་པོ་དེ་དཔེ་མཛོད་ཁང་ཡིན། དཔེ་མཛོད་ཁང་ན་སྐད་ཡིག་མི་འདྲ་བ་དང་ལོ་རྒྱུས་མི་འདྲ་བ། ནང་དོན་མི་འདྲ་བ་སོགས་ཤེས་རིག་སྣ་མང་ཡོད་པ་དེ་དག་ལ་བརྟེན་ནས་བློ་སྟོབས་གསར་བ་སྐྱེ་ཐུབ། མཁན་རིན་པོ་ཆེ་པད་མ་ཚེ་དབང་རྫོགས་ཆེན་དུ་བཞུགས་སྐབས་ཁོང་གིས་གཟིམ་ཤག་ཕྱེད་ཀ་དཔེ་ཆས་བཀང་སྟེ་དཔེ་ཀློག་བྱེད་བཞིན་ཡོད་པར་སྣང་། མཁས་པའི་དབང་པོ་222དུང་དཀར་བློ་བཟང་འཕྲིན་ལས་ཀྱིས་ཀྱང་པེ་ཅིན་རིག་གནས་ཕོ་བྲང་དུ་དཔེ་ཆ་མང་པོ་ཀློག་པས་དགོངས་པའི་ཀློང་བརྡོལ་བ་བཞིན་རིན་ཐང་ཅན་གྱི་དཔེ་ཆ་མང་པོ་བཟོས་པ་རེད་ཅེས་སློབ་དཔོན་ཆེན་པོ་མི་ཉག་མགོན་པོའི་ཞལ་ནས་གསུངས། དེར་བརྟེན་རླབས་ཆེན་གྱི་མི་རབས་ཤེས་ཡོན་ཅན་གྱི་མཁས་པ། འཇོན་ནུས་ཅན་གྱི་གཙོ་བོ་ཐམས་ཅད་སྲོག་འཚོ་བ་ལ་ཚེ་དང་བླ་དགོས་པ་བཞིན་ཤེས་རིག་གི་མཛོད་ཁང་དང་ཁ་འབྲལ་ཐབས་མེད་པ་ཞིག་ཡིན།
དེ་བརྟེནགངས་ཅན་པའི་དཔེ་རྙིང་མང་པོ་ཞིག་ཏུན་ཧོང་གི་བྱེ་མའི་གསེབ་ནས་ཐོན་སྐབས་ཤ་སྦྲང་ཤ་ལ་འཁོར་བ་བཞིན་ཕྱི་གླིང་གི་མཁས་པ་མང་པོ་མ་བོས་རང་འཁོར་གྱིས་དེར་ཕྱིན་ཏེ་དཔེ་ཆ་འབོར་ཆེན་ཕྱིར་དྲངས་སྟེ་དཔེ་མཛོད་ཁང་དུ་བཞག་པ་ལྟ་བུ་རེད། བཞི་པ། གལ་ཆེ་བའི་བྱ་བ་འགའ་བཤད་པ། ༡ སྤྱི་སེམས་ཡོད་དགོས། དེ་ཡང་སྤྱི་སེམས་དང་ཕན་སེམས་ནི་ཚད་གཞལ་མི་ནུས་པའི་རིན་ཐང་ཅན་གྱི་བྱ་བ་ཞིག་ཡིན་རུང་། སྤྱིར་འགྲོ་བ་མི་ཡི་རིགས་ཀྱི་བསམ་བློ་དང་དམིགས་ཡུལ་སོགས་གང་ཐད་ནས་མི་འདྲ་བ་ཡིན་ཙང་སོ་སོར་སྐྱེ་བོ་ཟེར་གྱི་ཡོད་དེ། རྒྱུ་སོ་སོར་བསགས་པས་འབྲས་བུ་སོ་སོར་སྐྱེས་པས་སོ། དེར་བརྟེན་གང་ཟག་འགས་ནི་སྒེར་སེམས་བཟུང་སྟེ་ཁྱིམ་ཚང་གཅིག་གི་ཆ་རྐྱེན་རྩེ་དྲ་ཞིག་འཛོམས་ན་མི་ཚེའི་རིན་ཐང་ཆེས་ཆེ་བ་ཞིག་བརྩི། དེ་བཞིན་བྱ་ངན་ག་འདྲ་བསྒྲུབ་དགོས་རུང་སྒོར་མོ་ཞིག་བྱུང་ན་སྙམ་སྟེ་སྒོར་མོ་ལས་རིན་ཐང་ཆེ་བ་མེད་པར་བརྩི་མཁན་དང་། ཡང་འགའ་ཤས་ཀྱིས་ཚེ་གྲོགས་ཡིད་དུ་འོང་བ་ཞིག་དང་འཕྲད་ན་རང་ཉིད་ཀྱི་མི་ཚེ་དོན་ལྡན་དུ་མཐོང་མཁན་དང་།
འཐབ་མོ་བྱས་ཏེ་ཁེ་ཁ་ལོན་པ་དེ་ཕུལ་བྱུང་དུ་བརྩི་བ་སོགས་ནས་ཐ་ན་གང་ཟག་འགས་ནི་223ཁྱི་ངར་པ་སྐད་ཆེན་པོ་གཅིག་བྱུང་ན་སྙམ་ཏེ་དེའི་དོན་ལ་འབད་བརྩོན་བྱེད་པ་བཞིན། མི་སུམ་ཅུ་ལ་བསམ་པ་སུམ་ཅུ། མཛོ་སུམ་ཅུ་ལ་རྭ་ཅོ་དྲུག་ཅུ་ཟེར་བ་ལྟར་རྣམ་རྟོག་གི་གྲངས་བསམ་གྱིས་མི་ཁྱབ་པ་ཞིག་ཡོད། ཇི་སྐད་དུ། ཇི་སྲིད་སེམས་ཀྱི་འཇུག་པ་མ་ཟད་པར། དེ་སྲིད་ཐེག་པའི་མཐའ་ལ་ཐུག་པ་མེད་ཟེར་བ་ལྟར་སེམས་ཀྱི་འཇུག་པ་མ་ཟད་བར་དུ་སེམས་ཀྱི་བྱ་བ་ཚར་དུ་མེད་པ་ཞིག་ཡིན། རང་གི་ཁ་ཕོར་ཤོར་བར་དོགས་སྟེ་སྤྱི་ཡི་དོན་ལ་འབད་བརྩོན་མི་བྱེད་པའམ་ཐ་ན་གནོད་པར་བྱེད་པ་དེ་ནི་སྤྱི་སེམས་མེད་པའི་རྟགས་བསྟན་པ་རེད། དམ་པའི་སྐྱེས་བུ་འགས་ནི་ལུས་ལོངས་སྤྱོད་དང་བཅས་པས་སྤྱི་དོན་བསྒྲུབས་ཏེ་རིས་མེད་འགྲོ་བ་ལ་ཕན་འདོགས་པ་དེ་ནི་མི་ཚེའི་རིན་ཐང་ཆེས་ཁྱད་པར་འཕགས་པ་མཐོང་བ་མ་ཟད་གཞན་དོན་སྒྲུབ་པ་ལ་སྐོམ་པས་ཆུ་ལ་དོན་གཉེར་བྱེད་པ་ལྟ་བུར་ལྷོད་མེད་ཀྱིས་བརྩོན་པ་ལྟར་རོ། ཡང་གང་ཟག་འགས་ལུང་པ་གཅིག་གི་རིས་མཐུན་གྱི་སེམས་ཅན་དེ་རྣམས་གཡོག་ལ་བཀོལ་ཏེ་རང་གི་ཁེ་ཕན་ཁོ་ན་བསྒྲུབ་ཏུ་བཅུག་སྟེ། ད་དུང་ཡ་རབས་ཀྱི་མིང་ཁུར་ཏེ་ཤ་ཉེ་རྒྱུད་དང་བཅས་པ་ཡ་རབས་ཀྱི་མི་རྒྱུད་ཟེར་ནས་མཐོང་ཆེན་བྱེད་དུ་འཇུག་པ་རེད།
དེ་ནི་དངོས་གནས་བཤད་ན་མི་མ་རབས་ཀྱི་མི་རྒྱུད་ཅིག་ལ་ཡ་རབས་ཀྱི་མི་རྒྱུད་དུ་འཁྲུལ་བ་ཞིག་ཡིན། ཡ་རབས་ཟེར་བ་དེ་སྤྱི་སེམས་ཆེ་ལ་རང་འདོད་ཆུང་བ་བློ་རྣོ་ལ་དྲང་བོར་གནས་པ་ཞིག་ལ་ཟེར་གྱི་ཡོད། སྔོན་དུས་རྒྱ་གར་དེ་དབྱིན་ཇིའི་བཙན་རྒྱལ་རིང་ལུགས་དབང་སྒྱུར་འོག་ནས་ཐར་བ་བྱས་ཏེ་མཉམ་འབྲེལ་རྒྱལ་ཚོགས་ཀྱིས་རྒྱ་གར་ལ་རང་བཙན་ལེན་པའི་འབད་བརྩོན་ལྷོད་མེད་བྱེད་པའི་དཔའ་བོ་མ་ཧཱ་གདྷ་ཡིས་རང་ཉིད་འཚོ་རྟེན་དུ་ར་མ་གཅིག་གཉིས་གསོས་ཏེ། སྒེར་དོན་མེད་པར་སྤྱི་དོན་ཁོ་ན་བསྒྲུབ་པས་མཛད་རྗེས་རླབས་པོ་ཆེ་ཞིག་བསྐལ་པ་ཇི་སྲིད་བར་གནས་པར་བྱས། རང་རེའི་བོད་མི་རིགས་ལ་མཚོན་ན་རྒྱལ་པོ་གླང་དར་མ་མེད་པར་བྱས་ནས་བཟུང་རྒྱལ་རབས་སིལ་བུར་འཐོར་ནས། སྤྱི་མཐུན་གྱི་ལས་ལ་འབད་ནི་མེད་ཅིང་ལུང་ཆུང་རེ་ལ་དཔོན་ཆུང་རེ། དཔོན་224ཆུང་རེས་གོང་ཞུས་ལྟར་རང་ཉིད་ཀྱི་ཁེ་ཕན་ལ་དམིགས་ཏེ་ཡོད་རྒུ་རྩལ་དུ་བཏོན་ཏེ་མི་ཚོགས་གཡོག་ཏུ་བཀོལ་ཐབས་བྱས། སྤྱི་ལ་ཕན་པའི་བྱ་བ་སྣ་གཅིག་ཀྱང་མ་བསྒྲུབ་ནས། རང་མཚང་ཕྱི་རུ་བསྟན་པར་དོགས་ཏེ་སྤྲེའུས་ཤིང་མགོར་རྩེ་བ་བཞིན་གཞན་མགོ་སྐོར་ཐབས་སྣ་ཚོགས་སྤྱོད་པ་དེ་ཚོ་ཡང་སྤྱི་སེམས་མེད་པའི་རྟགས་རེད། རང་ཉིད་ཀྱིས་གཏོད་པའི་ལུགས་སྲོལ་ལ་ལྷ་ལུགས་སུ་འཛིན་ཅིང་འགྱུར་མེད་རྡོ་རྗེའི་ཆོས་བཞིན་མཐོ་གང་དང་སོར་གང་ཡང་འགྱུར་བ་གཏོང་མི་རུང་ཞེས་ལྕགས་རིའི་ར་བ་ལས་འདའ་མི་ཆོག་པའམ་ལྕགས་རིའི་ནང་དུ་འཁོར་དགོས་པར་བཤད།
གལ་ཏེ་ཁོང་ཚོས་བཟོས་པའི་ལུགས་ཀྱི་ལྕགས་རིའི་ཕྱི་རོལ་དུ་གང་ཟག་འགའ་འབུད་གྲབས་བྱེད་སྐབས་ལྟ་ལོག་དང་དད་ལོག་གི་ཞྭ་མོ་བཀལ་ཏེ། མགོ་བོ་བཏེག་ཏུ་མེད་པར་གནོན། སྤྱི་དོན་སེམས་པའི་མྱུ་གུ་འབུད་གྲབས་བྱེད་རིགས་རྣམས་ལ་ཤ་འཁོན་གྱི་དགྲ་བོ་བཞིན་ཁ་ཟེར་གྱི་མཚོན་ཆའི་ཆར་ཕབ་ཏེ་མེད་པར་བྱས། དེ་འདྲ་བྱས་པས་བོད་ཀྱི་སྤྱི་ཚོགས་ཆུ་བཞིན་ཐུར་དུ་གཞོལ་ཏེ་ཉམས་རྒུད་དུ་སོང་བ་ཡིན། དེར་བརྟེན་བོད་་ཀྱི་དབང་ཐང་དང་བསོད་ནམས་བཅས་ཀྱི་དར་རྒུད་ནི་བོད་མི་རང་ལ་རག་ལས་ཀྱི་གཞན་གང་ལ་ཡང་ལེ་བརྡ་བྱེད་རྒྱུ་མེད། ད་ལོ་ངོ་སྟོང་ཕྲག་ཁ་ཤས་ཀྱི་ལོ་རྒྱུས་ལ་ཕྱི་མིག་བལྟས་དུས་མ་འགྲིག་པའི་གནད་དོན་ཆེ་བ་དེ་བྲ་བས་སྤང་རི་ཐམས་ཅད་ས་ནག་ཏུ་ཕུད་པ་བཞིན་སྤྱི་སེམས་མེད་པར་སྒེར་སེམས་ཅན་གྱིས་གངས་ཅན་ཁ་བའི་རི་ལ་གང་བས་ལན་པ་ཡིན། ད་དུང་ཡང་སྤྱི་དོན་མི་གཉེར་སྒེར་དོན་ཁོ་ན་ལ་འབད་ན་ཚེ་འདིར་མུག་འདོད་ཅན་གྱི་མིང་ཁུར་དགོས་ལ་ཕྱི་མར་འདྲེ་དང་བཙན་གྱི་སྐྱེ་བ་ལེན་པར་གདོན་མི་ཟ། ཇི་སྐད་དུ། གཞན་དོན་སེམས་པ་ལྷ་ཡི་ཚུལ། རང་དོན་སེམས་པ་འདྲེ་ཡི་ཚུལ་ཞེས་གསུངས་བ་དེ་དོན་དང་མཐུན་པའི་གཏམ་མོ།
གལ་ཏེ་གཞན་དོན་ལ་གཅིག་ཏུ་བརྩོན་པའི་སྐྱེས་བུ་དེ་ཚོ་ལ་རྒྱུ་འབྱོར་བ་ཐོབ་གོ་ས་བཅས་གང་ཡང་མེད་རུང་འཛམ་གླིང་ན་དེའི་གྲགས་པ་ཉིན་རེ་བཞིན་གསལ་ལམ་མེར་གྱུར་བ་ལྟ་བུ་ཞིག་ཡིན། དཔེར་ན། 225དགེ་འདུན་ཆོས་འཕེལ་ཟེར་བ་དེ་ལ་དཔེ་ཆ་ལྕགས་སྒམ་གང་ལས་གཞན་རྒྱུ་འབྱོར་གང་ཡང་མེད་པའི་མི་དཀྱུས་མ་ཞིག་ལགས་ཀྱང་། འཇིག་རྟེན་འདི་ན་ཉིན་རེ་བཞིན་གྲགས་པ་འབར་བས་ཁོང་ཚེ་ཕ་རོལ་དུ་ཕེབས་ཏེ་ལོ་བཞི་བཅུ་ཁ་ལྷག་སོང་རུང་སྐུ་དངོས་བཞུགས་པ་ལས་ཀྱང་གསལ་ཆ་ཆེ་ཙམ་ཞིག་རྒྱལ་ཁབ་ཕྱི་ནང་ཀུན་གྱིས་སྤྱོད་ཡུལ་དུ་གྱུར་པའི་རྒྱུ་མཚན་ཡང་ཁོང་གི་ལྷག་བསམ་རྣམ་དག་གི་གཟི་མདངས་དེ་ཁྲ་ལམ་མེར་གསོན་ཉམས་ལྡན་པར་ཤུལ་དུ་བཀོད་པས་རེད་ཅེས་བཤད་ཆོག སྤྱིར་ཐོབ་གོ་ས་རྒྱུ་དང་འབྱོར་བ་བཅས་ནི་ཕྱི་ནང་གི་འབྲེལ་བ་དང་ངན་གཡོ་སྒྱུ་སོགས་ཐབས་འཕྲུལ་སྣ་ཚོགས་སྤྱོད་དེ་ཐོན་ཐུབ་པར་བྱེད་ཆོག་ལ། གཞན་ཕན་གྱི་ལྷག་བསམ་དེ་ཚོང་ཁང་དུ་བཙོང་དུ་མེད་ལ་རིན་སྤྲད་ཀྱང་ཉོ་མི་ཐུབ་པ་སེམས་གསལ་རིག་ཐོག་ནས་འཆར་བ་ཞིག་ཡིན། མེ་ཏོག་གི་ལྡུམ་རས་གླིང་ཁ་ལ་མཛེས་སྡུག་སྣོན་པ་བཞིན། འཇིག་རྟེན་ཡིད་འོང་གི་དངོས་པོར་བསྐྲུན་པར་མེད་དུ་མི་རུང་ཞིང་། ཆོས་དང་འཇིག་རྟེན་གྱི་མཐར་ཐུག་གི་དམིགས་གཏོད་བྱེད་ས་དེ་སྤྱི་སེམས་ཡིན། སྤྱི་སེམས་མེད་པའི་མི་དེ་སྤྱང་ཀི་དང་འདྲ་བ་མཐོང་ན་ཡིད་དུ་མི་འོང་པ།
འགྲོ་ན་འགྲོགས་མི་བདེ་བ། འདུག་ན་གྲོགས་མི་ལོན་བ་ཞིག་ཡིན། འཇིག་རྟེན་ཡང་དག་བྱེད་པ་ལ་ཡང་སྤྱི་སེམས་ཡོད་དགོས། གལ་ཏེ་སྤྱི་སེམས་ཀྱི་དུང་ཟླ་དཀར་བོ་འདི་མེད་ན་སྲིད་པ་ཆེས་ཙུབ་པའི་མཚོན་ཆ་ཁ་གཤིབས་པ་དང་། དུག་སྒྲུལ་གྱི་ཚང་བཞིན་བདེ་བ་ཐོབ་པའི་སྐབས་ཤིག་གཏན་ནས་མི་སྲིད། དངོས་གནས་བཤད་ན་འཇིག་རྟེན་འདི་ན་གྲགས་པའི་བ་དན་དཀར་བོ་མཁའ་ལ་སྦྲེང་ནས་ཇི་སྲིད་བསྐལ་བ་མེའི་ཕུང་བོར་མ་གྱུར་བར་ལོ་རྒྱུས་ཀྱི་རི་མོ་རྡོ་རྗེ་ཕ་ལམ་ལ་བཀོད་རྒྱུ་ནི་སྤྱི་སེམས་ཡོད་མཁན་གྱིས་གཞན་ཕན་སྒྲུབ་པའི་མཛད་ཕྲིན་དེ་ལས་གཞན་གང་ཡང་མིན། མཛེས་མ་ཡིན་རུང་། དཔའ་བོ་ཡིན་རུང་། རྒྱུ་ཆེ་རུང་། ཤེས་རབ་ཅན་སོགས་གང་ཞིག་ཡིན་རུང་སེམས་རྒྱུད་རང་འདོད་ཡིད་བྱེད་ཀྱིས་དཀྲུག་ན་མ་དག་པའི་དྲི་མས་གཡོགས་ཏེ་ཡོན་ཏན་སྣ་གཅིག་ཀྱང་མཐོང་པའི་སྐབས་མེད།
226༢ བྱིས་པ་ལ་མཐོང་ཆེན་བྱེད་དགོས། དེཡང་ཚེས་གསུམ་གྱི་ཟླ་བ་མེད་ན་ཉ་གང་གི་ཟླ་བ་ནི་གཏན་ནས་མེད་ཅེས་བཤད་པ་བཞིན། བྱིས་པ་མེད་ན་ཆབ་སྲིད་དཔལ་འབྱོར་དམག་དོན་བཅས་དར་སྤེལ་གཏོང་རྒྱུ་ཕར་ཞོག ཐ་ན་མི་རྒྱུད་ཀྱང་ཆད་དེ་མི་རབས་ཀྱང་མིང་གི་ལྷག་མ་ཙམ་དུ་འགྱུར་ཉེན་ཆེ། དེར་བརྟེན། མི་རྒྱུད་སྤེལ་བ་ནི་མི་རབས་ཀྱི་གནད་དོན་ཞིག་ཡིན། མི་རབས་ཀྱི་དར་རྒུད་ནི་བྱིས་པ་ལ་སློབ་གསོ་བྱེད་སྟངས་སམ་བྱིས་པའི་བསམ་བློ་སྒྱུར་ལུགས་ལ་ཐུག་ཡོད། བྱིས་པའི་རིག་པ་རས་གཞི་དཀར་བོ་ལྟ་བུ་ལ་སློབ་གསོ་ཚོས་མདོག་དང་འདྲ་བས་ཁ་སྒྱུར་བ་ཞིག་ཡིན་ཏེ། ཕ་མ་ཅི་འདྲ་བུ་ཕྲུག དགེ་རྒན་ཅི་འདྲ་དགེ་ཕྲུག་ཟེར་བའི་དཔེར་འཇོག་སྲོལ་ཡོད་པ་བཞིན་ནོ།
དེ་བཞིན་བོད་ཀྱི་བྱིས་པས་མ་ངོ་ཤེས་དུས་མ་ཎི་འདོན་ཤེས་པ་དང་། ཕ་ངོ་ཤེས་དུས་ཕྲེང་བ་བགྲངས་ཤེས་པ་བཅས། མདོར་ན་ཁ་མ་ཎི་དང་མི་འབྲལ། ལག་ཕྲེང་བ་དང་མི་འབྲལ་བ་ཞིག་བྱེད་ཕྱིར་སློབ་གསོའི་མཚར་རླབས་ཚ་འུར་འུར་དུ་འཕྱུར་བཞིན་ཡོད། འོན་ཀྱང་། ལུང་ཁུག་འགོར་བོ་དག་གི་བྱིས་པ་རྣམས་ལ་བྱིས་པའི་སློབ་གྲྭ་མེད་ཅིང་རྩེད་ཆས་ཉུང་བ། ཕ་མས་ཀྱང་བདག་པོ་བྱེད་ལོང་མེད་པར་སྒོ་ཁའི་ཕྱགས་མ་ལྟར་སྣང་མེད་དུ་བསྐྱུར་བཞག དེ་འདྲའི་བྱིས་པ་ཚོས་གྲོང་གསེབ་དག་ཏུ་སྣབས་ལུད་མཐོ་གང་ཙམ་ལུག་ཅིང་ཡ་མཆུ་མ་མཆུ་ཐམས་ཅད་གས་ཤིང་ཧྲུག་གེར། སྐྲ་ཐམས་ཅད་ཟིང་ཟིང་ངེ་དྲི་ནག་གིས་གཡོགས་པའི་ལྟག་སྐྲ་རྣམས་སུ་ཤིག་དང་སྲོ་མའི་ཚང་བཅས་ཏེ་ངུས་པའི་མཆུ་མས་གདོང་ལ་རྗེས་ཤུལ་གཏོད་བཞིན། བྱེ་མའི་ཁང་བུ་བརྩིགས་ཏེ་ཉིན་གང་བོར་ཆུ་འདམ་ལ་རྩེ།
དཀར་ཡོལ་ཤེལ་རིལ་ཆག་པོ་ལ་རྩེད་ཆས་བྱས་པས་ལག་པ་ཐམས་ཅད་རྨ་རུ་སོང་། ཁྲུས་མ་བྱས་པས་ལག་རྒྱབ་ཐམས་ཅད་ནག་ཆ་རེ་དོལ་སྒྲོག་མེད་པའི་དོལ་མའི་ཁར་འཇུས་ཏེ་ལྷམ་གྱི་རྩེ་ནས་མཛུབ་མོ་བུད་བཞིན་རླུང་ལྷགས་པའི་ཁ་ན་དོན་མེད་ཀྱིས་མི་ཚེ་གཏོང་བ་མཐོང་ཚེ་ཆེས་སྐྱོ་དགོས་པ་ཞིག་རེད། དེ་བཞིན་བྱིས་པ་འགའ་རེས་ཐལ་བའི་227རྩེད་མོ་ལ་གཡེང་བཞིན་གོན་པ་ཐམས་ཅད་ས་རྡུལ་གྱིས་སྐྱ་ཤར་རེ་བྱས། དེ་རྣམས་ལ་བྱིས་པའི་སློབ་ར་ཞིག་མེད་པ་མ་ཟད་ཐ་ན་བདག་གཉེར་བྱེད་མཁན་ཞིག་ཀྱང་འཛོམས་མི་འདུག བྱིས་པ་འགའ་རེ་ལོ་བཅུ་ཡན་མན་ལ་སློབ་གྲྭར་ཞུགས་པའི་གོ་སྐབས་ལྡན་རུང་། སྙིང་རྗེ་མེད་པའི་དགེ་རྒན་ཏེ་བྱིས་པའི་སློབ་གསོ་དང་མདུན་ལམ་ལ་བསམ་བློ་སྤུ་ཙམ་ཡང་མི་གཏོང་ཞིང་། རང་དོན་དུ་ཚོང་རྒྱག་པའམ་ཤོ་རྒྱག་པ། ཡང་ན་ཆང་འཐུང་བ་སོགས་བྱ་སྤྱོད་ངེས་མེད་བྱེད་མཁན་ཞིག་དང་འཕྲད་བས། བྱིས་པ་དེ་ཚོས་དཔེ་ཆའི་རྐུབ་སྟེགས་བྱས་ཏེ་བཞིན་རས་ཉི་མར་བསྲོས། ཀ་ཁ་བློ་འདོན་བྱེད་བཞིན་དབྱུག་པས་བརྡུང་རེས་བྱས་ཏེ་མགོ་ལ་སྐྲང་འབུར་བཟོས་པ་དང་ཁ་ཁྲག་སྣ་ཁྲག་ཐལ་ལེ་བཏང་།
རིག་གནས་སློབ་རྒྱུ་ཕར་ཞོག་ཐ་ན་རང་ལུས་བསྲུང་མི་ཐུབ་པའི་ཉེན་ཁ་ཡང་ཡོད་པ་ཞིག་ཡིན། མ་གཞི་བྱིས་པ་བསམ་མེད་ཡིན་པ་ལ། དེའི་སྟེང་དགེ་རྒན་བསམ་མེད་ཅིག་དང་འཕྲད་ན་དེ་ལས་སྡུག་པ་ཞིག་ཅི་ཡོད། དགེ་རྒན་དེ་ཚོ་ལ་མགོ་རུལ་བ་སྣ་ཡིས་མ་ཚོར་ཟེར་བའི་དཔེ་དེ་འཇོག་ན་ཐལ་མི་ཆེ། དེ་ནས་བྱིས་པའི་ན་ཚོད་དེ་ཇེ་མཐོར་སོང་། སྦྱངས་འབྲས་ཞན་པས་རྒྱུགས་མ་འཕྲོད་ཅིང་ཕྱིར་རང་ཁྱིམ་དུ་མི་ལོག་ཀ་མེད་དུ་གྱུར། ཐ་ན་ཡིག་སྐུར་ལེགས་པོ་འབྲི་བའི་ཤེས་རིག་ཀྱང་མ་སློབ་ཅིང་། མི་དགོས་པའི་ཁ་མཆུ་ནི་ཚེར་མ་ལྟར་རྣོ་བ། ལས་ཀ་ལ་ཞུགས་འདོད་མེད་པ་ནི་རྡོ་ཕ་བོང་དང་འདྲ་བ། ཤིང་སྡོང་སྐམ་པོ་གནམ་ལ་སློང་བ་ལྟར་མི་རེང་པོར་གྱུར་ཏེ་རང་བསམ་གྱིས་བྱ་བ་མི་བྱེད་པ་ཞིག་ཏུ་གྱུར་བས་དེ་ནས་བཟུང་དགེ་རྒན་ངན་པའི་ཤུགས་རྐྱེན་གྱིས་སློབ་གྲྭ་སུའི་མིག་གིས་མཐོང་ན་དགྲ་ལྟར་ཡིད་དུ་མི་འོང་པ།
རྣ་བས་ཐོས་ན་ཚེར་མ་ལྟར་ཙུབ་པ་སོགས་ཆེས་ངན་པའི་གནས་ཤིག་མཐོང་བས་ཁྱིམ་གྲོགས་སོགས་མི་སུ་ཐུག་ན་སློབ་གྲྭའི་ལོ་རྒྱུས་བཤད་དུས་སློབ་གྲྭ་ནི་བྱིས་པ་གཡུང་བ་ཞིག་མི་རྒོད་དུ་གསོ་སྐྱོང་བྱེད་ས་རེད་ཅེས་སོགས་སློབ་གྲྭའི་སྐྱོན་རྣམས་ལྷག་ལུས་མེད་པར་ཁ་གསབ་དང་བཅས་ཏེ་ཞིབ་པར་བཤད་པས་ཤུགས་རྐྱེན་དེས་བྱིས་པའི་ཤེས་རིག་སྦྱོང་228བའི་གོ་སྐབས་མེད་པར་གྱུར། མཐར་ཐུག་སྟེ་བཤད་ན་བོད་མིའི་སྤྱིའི་དགེ་རྒན་དེ་རིགས་ཀྱིས་སྙིང་རྗེ་བའི་བྱིས་པ་དེ་ཚོ་ཤེས་རིག་སྦྱོང་བའི་གོ་སྐབས་གཏན་ནས་བརླག་པའི་བྱ་བ་དེ་འགྲུབ་ཡོད་པ་ཞིག་རེད། བྱིས་པའི་ཤེས་རིག་སྦྱོང་མ་ཐུབ་ན་མུན་ནག་གི་འཇིག་རྟེན་ཞིག་འཛུགས་རྒྱུའི་རྟེན་འབྲེལ་འགྲིག་ཚར་བ་རེད། ཕྱི་གླིང་བ་ཕལ་ཆེ་དང་སྔོན་ཐོན་གྱི་མི་རིགས་རྣམས་ཀྱི་བྱིས་པ་ནི་རྩ་བ་ཞིག་དང་། ཡར་འདྲེན་མར་འདྲེན་གྱི་གནད་འགག་ཅིག་ཏུ་མཐོང་སྟེ་བྱིས་པ་གསོ་སྐྱོང་བྱེད་པ་ནི་ཕྲག་ཏུ་བབ་པའི་འོས་འགན་ཆེས་ལྗི་བ་ཞིག་ཡིན་ཏེ། ཕ་མ་ཡོད་མེད་ཇི་ལྟར་རུང་། ཕྱུག་སྤྲང་ཇི་ལྟར་རུང་། ཕོ་མོ་ཇི་ལྟར་རུང་། མདོར་ན་བྱིས་པ་ཡོད་དོ་ཅོག་ལ་འདྲ་མཉམ་གྱིས་སློབ་གསོའི་སྐལ་བ་ཐོབ་ཏུ་འཇུག་པ་ནི། རྒྱལ་ཁབ་ཀྱི་འགན་རེད།
ཕ་མ་མེད་པའི་དྭ་ཕྲུག་རྣམས་བདག་གིར་བྱེད་རྒྱུ་ལྟ་ཅི། ཕ་མ་ཡོད་པའི་བྱིས་པ་བདག་གཉེར་བྱེད་སྟངས་མ་འགྲིག་པ་དག་ཀྱང་རྒྱལ་ཁབ་གཞུང་གིས་གསོ་སྐྱོང་ཆ་ཚང་བྱས། བྱིས་པ་གསོ་སྐྱོང་བྱེད་པའི་ལས་རིགས་ལ་ཞུགས་པ་ནི་མི་ཚེའི་རིན་ཐང་ཆེ་ཤོས་ཞིག་ཏུ་བརྩིས། བྱིས་པའི་སློབ་ར་ནི་ཕུན་སུམ་ཚོགས་པའི་རྩེད་ཆས་ཀྱིས་བཀང་། བྱིས་པ་བསུ་སྐྱེལ་བྱེད་པའི་རླངས་འཁོར་ཡང་སྤུས་ལེགས་པ། རླངས་འཁོར་དེ་ལམ་དུ་རྒྱུག་སྐབས་གཞུང་ལམ་དུ་དུས་ཚོད་གཏན་ཁེལ་གྱི་བཀག་སྡོམ་བྱེད་ས་དག་ལ་ཡང་དམིགས་བསལ་གྱིས་འགྲོ་ཆོག་པ་ལས་བཀག་མི་ཆོག དེའི་ཕྱིར་བྱིས་པའི་བདེ་འཇགས་ལ་ཕན་པའི་བྱ་བ་བྱེད་པ་ཞིག་ཡིན། བྱིས་པ་ལ་མཐོང་ཆེན་བྱེད་ཚུལ་དེ་དག་གིས་བྱིས་པ་ནི་མེས་པོའི་ཤུལ་བཞག་བྱས་པའི་རིན་བྲལ་གྱི་དངོས་པོ་དེ་སྲུང་སྐྱོང་དང་། དར་སྤེལ་བྱེད་པའི་འཇིག་རྟེན་གྱི་བདག་པོ་ཞིག་ཡིན་པའི་ཚོད་དཔོག་བྱེད་ཐུབ། ༢ རིག་གནས་ཀྱིས་དཔལ་འབྱོར་ལ་རམ་འདེགས་ཡོང་དགོས།
རྒྱལ་སྤྱི་དང་རྒྱལ་ནང་སོགས་ཕྱོགས་ཡོངས་ནས་བཤད་རུང་དཔལ་འབྱོར་ནི་རྩ་བ་ཞིག་ཏུ་སྣང་། དཔལ་འབྱོར་འཕེལ་རྒྱས་གཏོང་བ་ནི་སུས་ཀྱང་ལྡོག་མི་229ཐུབ་པའི་རྒྱུ་མཚན་ཡང་དག་པ་ཞིག་ཡིན་པར་མ་ཟད། དེ་ལས་ཀྱང་དུས་རབས་འདི་ནི་དཔལ་འབྱོར་གྱི་དུས་རབས་ཡིན། སྤྱིར་མི་ཡི་འཚོ་བ་ལེགས་པོར་ཡོང་བའི་རྩོལ་བ་ནི་ཨུ་ཚུགས་མི་དགོས་ཤིང་ཤུགས་ཀྱིས་འབད་པའི་བྱ་བ་ཞིག་ཡིན་ཏེ། མིའི་སྲོག་གི་འཚོ་བ་དང་འབྲེལ་བ་ཡོད་པའི་ཕྱིར། མི་ཡི་འཚོ་བ་ནི་དཔལ་འབྱོར་བཟང་ངན་ལ་རག་ལས། དེར་བརྟེན་དུས་རབས་ཅི་འདྲ་ཞིག་དང་སྤྱི་ཚོགས་གང་འདྲ་ཞིག་ཡིན་རུང་མི་ཡི་ངལ་རྩོལ་ནི་དཔལ་འབྱོར་གྱི་ཕྱོགས་སུ་རང་བཞིན་གྱིས་འཁོར་ཡོད། དུང་དཀར་བློ་བཟང་འཕྲིན་ལས་ཀྱིས། རྒྱལ་པོ་སྲོང་བཙན་སྒམ་པོའི་སྐབས། བོད་ལ་སངས་རྒྱས་ཆོས་ལུགས་ཐོག་མར་དར་འགོ་ཚུགས་པ་དེ་ནི།
སྐབས་དེའི་སྤྱི་ཚོགས་དཔལ་འབྱོར་འཕེལ་རྒྱས་ཀྱི་འགྱུར་ལྡོག་གསར་པའི་འོག དབང་སྒྱུར་གྲལ་རིམ་གྱི་ཆབ་སྲིད་ལམ་ལུགས་ཐད་ལ་ཆོས་ལུགས་ཀྱི་བསམ་བློ་གསར་པའི་དགོས་མཁོ་བྱུང་བར་བསྟུན་ནས་དར་སྤེལ་གཏོང་ཐུབ་པ་བྱུང་བ་ཞིག་ཡིན་ཞེས་གསུངས་པ་ལྟར་ན། ནང་པའི་ཆོས་དེ་་ཡང་སྤྱི་ཚོགས་དཔལ་འབྱོར་དང་འབྲེལ་བ་ཡོད་འདུག་པ་ཞིག་ཡིན་ན། བོད་ཀྱི་རིག་གཞུང་གཞན་དག་བཤད་ཅི་དགོས། ཡང་དུང་དཀར་བློ་བཟང་འཕྲིན་ལས་ཀྱིས། སངས་རྒྱས་ཆོས་ལུགས་ཀྱི་ནང་དོན་རྣམས་སྐབས་དེའི་སྤྱི་ཚོགས་དཔལ་འབྱོར་འབྲེལ་བ་དང་མཐུན་པོ་ཡོད་པ་དེའི་རྐྱེན་གྱིས་སྲོང་བཙན་གྱིས་སངས་རྒྱས་ཆོས་ལུགས་ལ་དད་མོས་མཛད་པ་དང་དར་སྤེལ་གཏོང་ཐུབ་པར་བྱུང་བ་རེད་གསུངས། སྐད་ཆ་འདིས་རིག་གནས་དཔལ་འབྱོར་དང་འབྲེལ་བ་མེད་ན་རིག་གནས་ཉམས་རྒུད་དུ་འགྲོ་རྒྱུ་ཡིན་པ་གསལ་པོར་བསྟན་ཡོད། དེར་བརྟེན། བོད་ཀྱི་རིག་གནས་འདི་དཔལ་འབྱོར་དང་ཁ་བྲལ་ཐབས་མེད་པ་དང་། བོད་ཀྱི་རིག་གནས་ཀྱི་བསྟན་པ་ཡུན་རིང་གནས་པར་བྱེད་པ་ལ།
རིག་གནས་དཔལ་འབྱོར་དང་ལག་སྦྲེལ་དམ་པོར་བྱེད་དགོས། དབུ་མ་འཇུག་པ་ལས་ཀྱང་། མི་རྣམས་བདེ་བའང་ལོངས་སྤྱོད་མེད་མིན་ལ། ལོངས་སྤྱོད་ཀྱང་ནི་སྦྱིན་ལས་འབྱུང་མཁྱེན་ནས། ཐུབ་པས་དང་བོར་སྦྱིན་པའི་གཏམ་མཛད་དོ། ། ཞེས་230གསུངས་པས། ལོངས་སྤྱོད་ཀྱི་དོན་དུ་སྦྱིན་པ་གཏོང་དགོས་གསུངས་པ་དང་། ལོངས་སྤྱོད་མེད་ན་མིའི་བདེ་བ་མི་ཐོབ་གསུངས་པ་འདི་དག་གིས་བདག་ཅག་གི་སྟོན་པས་ཀྱང་དཔལ་འབྱོར་རིག་པ་གནད་ལ་འཁེལ་བ་ཞིག་གསུངས་ཡོད། རིག་གནས་ཀྱིས་དཔལ་འབྱོར་སྣ་ཁྲིད་བྱེད་པ་དང་། རིག་གནས་ཀྱིས་དཔལ་འབྱོར་ལ་རམ་འདེགས་བྱེད་དགོས།
ཐ་ན་ཚོང་ལས་ཞིག་ཡིན་རུང་ཚོང་རྩལ་ཤེས་དགོས། ཚོང་རྩལ་མི་ཤེས་པའི་ཚོང་ལས་ནི་ཚོད་འཛིན་ཡོད་པ་ཞིག་ཡིན། དཔེར་ན་དེང་དུས་ཚོང་རྩལ་མི་ཤེས་པའི་ཚོང་པ་འགས་གནའ་རྫས་ཀྱི་ཚོང་བྱེད་པས། གནས་སྐབས་སུ་དངུལ་སྒོར་དགའ་རབ་ཅིག་ཐོབ་རུང་། གནའ་རྫས་ཟད་དུས་ཚོང་ལས་ཀྱང་ཟད་ཚར་བ་རེད། རྒྱུ་མཚན་ནི་ཚོང་ལས་ཀྱི་ཤེས་རིག་མེད་པའི་རྐྱེན་གྱིས། ཚོང་ལས་རིག་པའི་འཕྲུལ་མི་ཤེས་པའི་ལན་པ་རེད། ཚོང་ལས་རིག་པའི་འཕྲུལ་རྣམས་ཤེས་ན། འཇིག་རྟེན་གྱི་དཔེ་ལ། ཁབ་ཀྱིས་འབུག་དང་།
འབུག་གིས་མདུང་ཞེས་པ་ལྟར་འཕེལ་བསྐྱེད་བྱེད་ཐུབ། གང་ལྟར་བཤད་རུང་ཤེས་རིག་དཔལ་འབྱོར་དང་སྦྲེལ་ནས་ལུས་སྲོག་ལ་ཕན་པའི་བྱ་བ་དངོས་ཡོད་ཐོག་ནས་སྒྲུབ་ཐུབ་དགོས། མཁས་དབང་དགེ་འདུན་ཆོས་འཕེལ་གྱིས་ཀྱང་། ས་འབུ་རྐང་མེད་བདེ་བའི་ཆེད་དུ་རྒྱུག གྲོག་མ་མིག་མེད་བདེ་བའི་ཆེད་དུ་རྒྱུག མདོར་ན་འཇིག་རྟེན་ཐམས་ཅད་བང་འགྲན་ནས། གཅིག་ལས་གཅིག་མགྱོགས་བདེ་བའི་ཕྱོགས་སུ་རྒྱུག གསུངས་པ་ལྟར་དུད་འགྲོ་ཚུད་ཆད་ཀྱིས་འབད་ཕྱོགས་ནི་བདེ་བ་ཡིན། བདེ་བའི་རྒྱུ་དཔལ་དང་འབྱོར་བ་ཡིན་པས། དཔལ་འབྱོར་ལ་རིག་གནས་ཀྱིས་རམ་འདེགས་ཡོང་བར་བྱ།
དེ་ལྟར་བོད་མིའི་ཤེས་རིག་ལས་དོན་སྐོར་ལ་ལན་ཚན་ཁ་ཤས་ཤིག་བཀོད་པ་འདི་ཡང་དེང་དུས་རྒྱལ་སྤྱི་དང་རྒྱལ་ནང་སོགས་སུ་འགྱུར་བ་ཚབས་ཆེ་ལ། ཟིང་ཆ་ཆེ་བའི་དུས་སུ། བོད་ཀྱི་ཤེས་རིག་གི་བསམ་གཞིག་གི་ལས་བགོ་དེ་མེ་ཏོག་གངས་ལ་བབ་པའི་ལྷ་སྐལ་བཞིན། བོད་མིའི་ཕྲག་ཏུ་བབ་པ་ལས་འོས་ཅི་231སྡོ་་མིའི་དྲ་ཞིཐས་ཞིངསྐབས་བབས་བོད་མིའི་ཤེས་རིག་ལས་དོན་མདོར་བརྗོད་གཉིས་པ། དང་པོ། བོད་ཀྱི་རིག་གནས་ཆེ་ཆུང་ལྔ་ཡི་དགོས་མཁོ་བཇོད་པ། དུས་རབས་ཉེར་གཅིག་པའི་འཇིག་རྟེན་འདི་ལེགས་པའི་ལམ་དུ་སྐུལ་བྱེད་དམ་པའི་ཆོས། དཔལ་འབྱོར་དབྱར་མཚོ་ལྟར་རྒྱས་རུང་སེམས་གཤིས་སོལ་བ་ལྟར་གནག་པའི་གང་ཟག་མཐའ་དག་ལ་གསོ་སྨན་དུ་གྱུར་བའི་དམ་པའི་ཆོས། དམ་པའི་ཆོས་ནི་དམ་པའི་ཆོས་ཏེ། ཕུལ་བྱུང་གི་ཆོས།
ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་བ། ཚིག་འབྲུ་བཟང་པོ། ཡང་དག་པ་སོགས་ཀྱི་ཁྱད་ཆོས་ལྡན་པ་བཤད་ཅི་དགོས། འཛམ་གླིང་ན་ཡང་དམ་པའི་ཆོས་ནི་རྒྱལ་མཚན་ལྟར་ངོམ་རིན་ཡོད་པ། བླ་བྲེ་ལྟར་མངོན་པར་མཐོ་བ། རྒྱུ་སྐར་ལྟར་བཀྲ་བའི་ཆོས་ལུགས་སྣ་ཚོགས་ཀྱི་དབུས་ན་ཉི་ཟླ་ལྟར་གསལ་བའི་དམ་པའི་ཆོས་ལ་དད་པའི་སྐྱེས་བུ་ས་ཡི་རྡུལ་གྲངས་དང་མཉམ་པ་བྱུང་རྐྱེན་ཡང་རྒྱུ་མཚན་དེས་རེད། འོ་ན་དམ་ཆོས་རྣམ་དག་ཡིན་ན་དེ་སྒྲུབ་པའི་གང་ཟག་ཡང་དག་ཡིན་པས་ཁྱབ་བམ་ཞེ་ན་དེ་ནི་མ་ངེས་ཏེ།
ཆོས་པའི་མིང་འཛིན་པ་འགའ་ཞིག་གི་རྒྱུ་ནོར་ལ་བརྐམ་ཆགས་ཆེ་ལུགས་ལ་བལྟས་ན་སོ་སྐྱེས་ཕལ་བ་ལས་ཐུ། མི་ཆོས་བླ་མའི་རྫུན་གྱིས་གཞན་མགོ་གདུགས་ལྟར་བསྐོར་ནས་རང་རྒྱུད་ཀྱི་སྡོམ་པ་ཉམས་པར་བྱེད་པའི་ཕམ་པ་ཕོག་རུང་ཅི་མི་སྙམ་པ། རྒྱུ་ནོར་གྱི་ཆེད་དུ་དམ་ཆོས་བཙོངས་པ། དམ་ཆོས་ཚོང་རར་འདྲེན་པ་སོགས་དམ་ཆོས་དང་རྒྱབ་འགལ་གྱིས་ཚེ་འདིའི་འཚོ་སྡོད་ཀྱི་དོན་དུ་འབད་འབུངས་233ཧུར་ཐག་བྱེད་པ། ཆོས་ཀྱིས་དཔལ་འབྱོར་འགུགས་ཐབས་བྱེད་ཅིང་། ཆོས་ཀྱི་རིན་དུ་བྱུང་བའི་དངུལ་སྒོར་དེས་མགྲོན་ཁང་གང་སྐྱིད་དུ་འདུག རླངས་འཁོར་གང་བཟང་དེ་སྤྱོད། ཟ་མ་གང་ཞིམ་ལ་རོལ། དཔོན་སུ་ཆེ་དང་འབྲེལ་བ་བྱེད། རྒྱུ་གང་ཆེ་ལ་ངོ་དགའ་བྱེད།
བཙན་ཤུགས་ཆེ་བ་དེ་རང་ཕྱོགས་སུ་བཀོལ་ཏེ་མདོར་ན་དམ་པའི་ཆོས་ཀྱིས་འཇིག་རྟེན་ཕུན་སུམ་ཚོགས་པ་ཞིག་སྒྲུབ་པ་འདི་ནི་བླང་བྱ་དོར་བྱ་གང་ཡིན་གྲོས་མོལ་ཞིག་བྱེད་འོས། སྤྱིར་དེང་དུས་བློ་གྲོས་གསར་བུ་བ་འཇིག་རྟེན་འཆད་ལ་དབྱར་གྱི་རྔ་གསང་ལྡིར་བ། བོད་ཀྱི་སྲོལ་རྒྱུན་ལ་ཐན་ལྟས་སུ་ལྟ་བ། བོད་མིའི་ཡུལ་སྲོལ་གོམས་གཤིས་བརླག་པར་སེང་གེ་དང་འདྲ་བ། བོད་མའི་འཚོ་སྡོད་ལ་བསམ་གཞིགས་ཀྱི་རྦ་རླབས་འཕྱུར་བ། རྒྱུ་ནོར་གྱི་འབྱོར་བ་ལ་ཞེན་ཆགས་ཆེ་བ་སྤྱང་ཀི་ཤ་ལ་གཟན་པ་ལྟ་བུ། བདག་འཛིན་ལ་གཅེས་སྤྲས་ཆེ་བ། བདག་མེད་དགྲ་རུ་སྒོམ་པ། བླ་སྤྲུལ་ནི་འཇིག་རྟེན་འཕེལ་རྒྱས་ཀྱི་བཀག་རྡོ་རུ་ངོས་འཛིན་པ་པོ་དེ་དག་ཀྱང་དམ་ཆོས་ཀྱིས་འཇིག་རྟེན་སྐྱོང་ནས་དཔལ་འབྱོར་དབྱར་མཚོ་ལྟར་རྒྱས་ཤིང་། རང་དོན་ལྷུན་གྱིས་འགྲུབ་པའི་བླ་སྤྲུལ་དག་གི་རྒྱུ་ནོར་གྱི་རྗེས་སུ་ཆོད་པ་ལྟ་ཅི།
ཆོས་པ་རི་ཁྲོད་འགྲིམས་པའི་འཚོ་བ་ལས་བཟང་ཙམ་པ་ཞིག་ལས་མི་སྣང་། དངོས་གནས་བཤད་ན། བློ་གྲོས་གསར་བུ་པ་དེ་དག་གིས་བོད་མིའི་འཚོ་གནས་ལ་རམ་འདེགས་ཡོང་ཐབས་དཔལ་འབྱོར་གཙོ་ཞེས་བཤད་དེ་དཔལ་འབྱོར་འཕེལ་ཐབས་ལ་ཇུས་འགོད་ཁྲི་སྟོང་མང་པོ་དགོས་ལུགས་གླེང་བཞིན་ཡོད་མོད། རང་ཉིད་ཀྱིས་དཔལ་འབྱོར་འཕེལ་ཐབས་ལག་ལེན་ནི་རི་བོང་གི་རྭ་ལྟར་གཏན་མེད་དུ་སྣང་། དེ་ལྟར་ན་ཁ་བཤད་ལས་ཀྱང་ལག་ལེན་གལ་ཆེ་བས་དཔལ་འབྱོར་སྤེལ་ཐབས་ལག་ལེན་གྱི་ཐོག་ནས་སྤྱི་ཚོགས་ལ་ར་སྤྲོད་ཅིག་བྱས་ན་ཆེས་ལེགས་སྙམ། འདི་ནི་ཞོར་འཕྲོས་སུ་སྨྲོས་པའོ། དམ་ཆོས་ཀྱི་ཆེ་བ་ལ་བརྟེན་ནས་རྙེད་པ་བཙལ་བའི་དུས་རབས་འདིར་སྐུ་གསུང་ཐུགས་རྟེན་ཚོང་རར་དྲངས་པ་དང་ཐབས་བརྒྱ་ཇུས་སྟོང་གིས་སྐུ་གསུང་ཐུགས་རྟེན་ཟ་ཐབས་བྱེད་པ། དཔེར་ན་234མགྲོན་ཁང་ཆེན་པོ་དག་གི་གསང་སྤྱོད་ཁང་གི་ཕྱི་ནང་ཀུན་དུ་ཡང་སྐུ་གསུང་ཐུགས་རྟེན་བཞག་འདུག་པས། མདོར་ན་དངུལ་ལམ་སྒོར་མོ་ཞིག་བྱུང་ན་སྔར་བསམ་ཕྱི་འདང་གང་ཡང་མི་རྒྱག་པའི་དུས་རབས་ཤིག་ཏུ་སླེབས། དེ་ལྟར་སྐུ་གསུང་ཐུགས་རྟེན་ཚོང་ཟོག་གི་འདུ་ཤེས་འཛིན་པའི་དུས་རབས་འདིར།
དངོས་པོ་གཞན་ལ་དེ་ལས་ཀྱང་ཚོང་འབྲེལ་དང་ཐོན་སྐྱེད་ཀྱི་ནུས་མཐུ་ལྡན་པར་ངོས་བཟུང་ཡོད་པ་སྨོས་ཅི་དགོས། འོན་ཀྱང་ཞེ་ཕམ་པ་ཞིག་ལ་ཏག་ཏག་དེ་ལས་ལྡོག་སྟེ་རང་ལ་ཡོད་པའི་མ་རྩ་བཟང་པོ་འདི་དག་རང་རིགས་ཀྱིས་ཐོན་རྫས་སུ་སྒྱུར་མ་ཐུབ་ནས་གཞན་ལ་སྡེབ་ཚོང་རྒྱག་དགོས་བྱུང་བ་འདི་རེད། འདིའི་སྟེང་ནས་ང་ཚོ་བོད་མིའི་དཔལ་འབྱོར་འཕེལ་རྒྱས་གཏོང་རྒྱུ་ལ་ཕམ་ཁ་བརྒྱ། གྱོང་ཁ་སྟོང་རག་གི་ཡོད་པ་མངོན་སུམ་དུ་གྲུབ། དཔེར་ན། ལུག་གི་བལ། གཡག་གི་ཀོ་བ། ཤ་རྭ་གླ་རྩི། འབུ་རྫ་བེའུ་མོག དེ་བཞིན་གཏེར་རྫས་རིགས་མཐའ་དག་དང་།
ཐ་ན་རྩྭ་རྩི་ཤིང་དང་བཅས་པ་གཞན་གྱི་སར་དྲངས་ནས་ཐོན་རྫས་སུ་བསྒྱུར་རྗེས་ལྡབ་ལོག་དང་ལྡབ་ལོག་གི་རིན་ཅན་དུ་གྱུར་ནས་རང་རིགས་ཀྱི་མགོ་བོ་རྡུང་བྱེད་དུ་ཚུར་དྲངས་ཡོང་གི་ཡོད། ཡང་དེང་སང་བློ་གྲོས་གསར་བུ་འགས་བོད་ཀྱི་རིག་གནས་བཅུ་ཡིས་བོད་མིའི་འཚོ་གནས་ལ་ཕན་ཐོགས་མེད་ཚུལ་རགས་བཤད་དམ་སྤོམ་བཤད་ཀྱི་ཚིག་སྒྲོས་སྙན་མོའི་ཁ་ལྕེ་གཡོ་བཞིན་ཡོད། དངོས་གནས་བཤད་ན་འདི་འདྲའི་སྐད་ཆ་བྱུང་བ་དེ་ཡང་རང་རིགས་ལ་ཤ་ཚ་བའི་སྙིང་གིས་མ་བཟོད་ནས་ཡར་ཐོན་གྱི་བསམ་བློ་བཞི་གསུམ་བཅུ་གཉིས་བཏང་། བློ་རྩེ་ཉི་ཤུ་རྩ་ལྔ་བསྐོར་བའི་ཚིག་དོན་ཞིག་ཡིན་ཁོ་ཐག་རེད། འོན་ཀྱང་ཕོ་གསར་གྱི་བཤད་འདོད་དང་རྟ་སར་གྱི་རྒྱུག་འདོད་དག་ནི་ན་ཚོད་ཀྱིས་བཀྱག་རྒྱུ་ཤུགས་ཆེ་བས་རང་རིགས་སྐྱབས་མགོན་གྱི་མཛུབ་སྟོན་དུ་ཡོང་དཀའ། དཔེར་ན། རིག་གནས་བཅུའི་ཆེ་བ་ལྔ་ལས་བཟོ་རིག་པའི་རི་མོ་སྐོར་ལ་ལྷ་བྲིས་ཐང་ག་དང་། ཤིང་ཚོན་རི་མོ། མགར་བཟོ་ལ་ཉེར་སྤྱོད་སྐོར་དང་ལྷ་མགར་སྐོར། འཇིམ་བཟོ་ལ་ལྷ་བཞེངས་པའི་སྐོར་དང་ཉེར་སྤྱོད་རྫ་གྱོ་235ཡི་སྐོར་བཅས་ཡོད་ལ།
བཟོ་རིག་གིས་དཔལ་འབྱོར་འཕེལ་རྒྱས་ལ་ནུས་པ་ཐོན་ཡོད་མེད་རེབ་ཀོང་གི་བརྩོན་འགྲུས་རབ་རྒྱས་དང་ཁམས་ཀྱི་དཀོན་མཆོག་བཀྲ་ཤིས་སོགས་ལ་དྲིས་དང་ད་གཟོད་ངེས་ཤེས་ཤིག་སྐྱེས་རྒྱུ་ཡོད། བོད་ཀྱི་གསོ་བ་རིག་པ་ལས་སྨན་རྫས་ལ་ཆ་མཚོན་ན། རྫས་སྦྱོར་གཞན་དང་མ་འདྲེས་པས་གཙང་བ་དང་། ནུས་པ་ལོག་པར་མི་འགྱུར་བས་ཕན་ནུས་ཡང་དག ལུས་སེམས་ལ་གནོད་པའི་ཉེན་ཁ་མེད་པ་བཅས་ཀྱི་དགེ་མཚན་ཡོད། སྨན་པའི་ཆ་ནས་བཤད་ན། སྨན་པའི་དམ་ཚིག་སྐོར་ལས་སྨན་པས་ནད་པ་ལ་བྱམས་དང་སྙིང་རྗེ་དགོས་ལུགས་སོགས་ཁྱད་པར་ཅན་གྱི་ལག་ལེན་ཡོད། ད་ལྟ་གངས་ཅན་བོད་ཀྱི་གསོ་རིག་ལག་བསྟར་བྱེད་མཁན་མཚོ་སྔོན་ཨ་ཁུ་འཇིགས་མེད་ཀྱིས་བོད་སྨན་གྱི་ཚོང་ར་ལ་བརྟེན་ནས་མ་རྩ་སྒོར་མོ་དུང་ཕྱུར་ལ་འགྱུར་ཡོད་པ་ཀུན་གྱིས་ཤེས་གསལ་ལྟར་ལགས། བོད་ཀྱི་བཟོ་གསོ་གཉིས་ཀྱིས་དཔལ་འབྱོར་རྒྱ་ཆེར་འཕེལ་སྐྱེད་གཏོང་ཐུབ་རྒྱུ་མ་རེད། དཔལ་འབྱོར་འཕེལ་སྐྱེད་གཏོང་ཐབས་ཁྱད་པར་ཅན་ཞིག་ཡོད་སྙམ་ན་དེ་ཁྱོད་ཚོས་ལག་བསྟར་གནོངས་དང་དགའ་བསུ་ཞུ།
ངས་བལྟས་ན་བློ་གྲོས་གསར་བུ་པ་འདི་དག་ནི་དཀར་མཛེས་རོང་པ་ཚ་ལྭ་དཀར་བུ་ཞེས་པ་དེས་སྐད་ཆ་བཤད་པ་དང་འདྲ་བོ་འདུག ལྭ་དཀར་བུས་མི་མང་འདུས་པའི་ཁྲོད་དུ་མ་ཎི་འདོན་རྒྱུ་མིན། དེ་རྒད་པོ་རྒད་མོའི་ཆོས་རེད། དཔེ་ཆ་ཆེན་པོ་རེ་ཁ་འདོན་བྱེད་འདོད་ཀྱང་ཤེས་ཀྱི་མི་འདུག་ཅེས་བཤད་མྱོང་། ཁ་དཔེར་དེ་བཞིན་དུ་ད་ཡོད་རིག་གནས་དཔལ་འབྱོར་གྱིས་ནི་ཡིད་མི་ཚིམ། དཔལ་འབྱོར་ཁྱད་པར་ཅན་ཞིག་ནི་རྙེད་ཐབས་བྱེད་མི་ནུས་པས་སེམས་ཀྱི་འགྱུར་བ་ཆ་མི་སྙོམས་པའི་སྐད་ཆ་ཡིན་ལས་ཆེ། རིག་གནས་བཅུ་དགོས་མེད་སྨྲ་བ་ཁྱོད་ཚོ་བསམ་པ་དཀར་པོས་ཚིག་པ་ཟོས་པ་ཡིན་སྟབས་ང་ཚོ་དགའ་བོ་འདུག དཔེར་ན་ཁྱིམ་ཚང་ཞིག་གི་ཕ་མ་དག་ལ་རྒྱུ་ནོར་རྙེད་པའི་ནུས་པ་ཆེན་པོ་མི་ལྡན་ལ། དེའི་བུ་རྒྱུད་དག་གིས་ཀྱང་རྒྱུ་ནོར་ཆེན་པོ་ནི་མི་རྙེད། ཆུང་ངུ་ལ་ནི་འབད་མི་འདོད་པར་ཕ་མའི་སྟེང་དུ་ཚིག་པ་ཟ་བ་དང་འདྲ།
སྒྲ་236རིག་པ་འདི་ཡང་རིག་གནས་ཤིག་ཡིན་པར་མ་ཟད། ཕན་ནུས་ངེས་ཅན་མངའ་བའི་རིག་པ་ཞིག་ཡིན། རིག་གནས་འདི་ལ་རང་རིགས་ལས་ཀྱང་གཞན་རིགས་ཀྱིས་མཐོང་ཆེན་བྱེད་སྲོལ་ཡོད་འདུག རིག་པ་འདི་ནི་མཁས་པའི་སྐད་ཡིག་གམ་ཕལ་བའི་བློར་ཆུད་དཀའ་བའི་རིག་པའི་རོལ་རྩེད་བྱེད་ཡུལ་དུ་གྱུར་པ་ཞིག་ཡིན་འདུག སྤྱིར་ཡང་རིག་པ་འདི་དབ་རང་རིགས་ལ་སྦྱང་མཁན་ཉུང་བའི་སྐྱོན་ལས་མང་བའི་སྐྱོན་མེད། དེ་ལྟར་ན་རིག་པ་འདི་དག་གིས་སྤྱི་ཚོགས་འཕེལ་རྒྱས་ལ་བཀག་འགོག་ཇི་ལྟར་ཐེབས། སྒྲ་རིག་འདི་ཇི་བཞིན་ཤེས་ན་ཞིབ་འཇུགགི་རིན་ཐང་ཁྱད་པར་ཅན་ཡོད་ཅིང་བདེ་སྐྱིད་སྐྲུན་པའི་ས་ཁོངས་ཞིག་ཀྱང་ཡོད་ཐག་ཆོད་རེད། ཟ་འཐུང་གི་རིག་པ་ཁོ་ན་ལས་རིག་པ་གཞན་གང་ཡང་མི་དགོས་ཟེར་ན་ཅི་འདྲ་ཞིག་ཏུ་འགྱུར་བསམ་དགོས་པ་ཞིག་ཡིན་སྙམ། མ་གཞི་སྒྲ་རིག་སྦྱང་ཆེ་ནས་འཇིག་རྟེན་འཕེལ་བསྐྱེད་ལ་གནོད་པ་ཇི་ལྟར་བཟོས་མྱོང་བ་རེད། མཚན་གཞི་ཞིག་འཇོག་རྒྱུ་ཨེ་ཡོད།
ད་ལྟ་སྒྲ་ཀ་ཙཎ་དབྱངས་གསུམ་ལ་རི་མོ་ཆ་ཚང་འགྲོ་མཁན་ཡང་ཆེས་དཀོན་པའི་དུས་སུ་སླེབས་ཡོད་པ་ལས་སྒྲ་རིག་སྦྱང་རྒྱུ་མང་སོང་ནས་དུས་ཚོད་ཆུད་ཟོས་སུ་སུས་བཏང་འདུགངས་བལྟས་ན་ད་ལྟ་རང་རིགས་ཀྱི་མི་གྲངས་བརྒྱ་ཆ་དྲུག་ཅུ་ཙམ་ཞིག་ཡིག་རྨོངས་སུ་སོང་སྟེ་རིག་གནས་གཏན་ནས་མི་ཤེས་པ་ལོང་བ་ཐང་དཀྱིལ་དུ་ལུས་པ་བཞིན་འཁྱམས་ཡོད་པ་འདི་དག་ལ་ཤ་ཚ་བ་དང་སྙིང་རྗེ་བའི་སྐད་ཆ་རེ་བཤད་ན་ཅིས་ཀྱང་དགའ་སྙམ། ང་ཚོས་བསང་ཁྲི་བརྒྱ་གཏོར། བླ་མ་སྟོང་དམར་གསོད་བྱེད་པ་ལས། མ་གཞི་གོ་ལ་ཟླུམ་པོ་འདིའི་སྟེང་གི་བོད་མིའི་སྐྱིད་སྡུག་ལ་བསམ་གཞིགས་བྱེད་པའི་བློ་གྲོས་གསར་བུ་བ་རྣམས། ཁྱེད་རྣམ་པ་ལ་ངས་སྙིང་ཐག་པ་ནས་ཞུ་རྒྱུ་ཞིག་ལ། ཚིག་སྦྱོར་གྱི་ཆ་ལ་སྡེབ་ལེགས་པ། དོན་གྱི་ཆ་ལ་རགས་བཤད་ཀྱི་རྣམ་པ་མང་བ་དང་། ཚིག་སྤོབས་མཐོ་བ། ལྷག་བསམ་དཀར་པོའི་སྣུམ་ཤུགས་ཇེ་ཆེར་སོང་སྟབས་ཀྱིས་སྔ་རྒོལ་འཇོམས་པའི་ངར་སྒྲ་ལྡིར་ལྡིར་དུ་བསྒྲགས་ཀྱང་། ཁྱེད་ཚོས་སྔ་རྒོལ་གྱི་འབེན་བཙུགས་ས་དེ་བོད་237མིའི་སེམས་གཤིས་དང་།
ཡུལ་སྲོལ་གོམས་གཤིས་བཅས་བྱས་ཏེ་མདའ་མང་པོ་ཞིག་འཕངས་འདུག་པས་གཏོད་སའི་འབེན་དེ་གཏོར་ཐུབ་ཚེ་རང་ལུགས་ལ་འཇོག་རྒྱུ་དེ་གང་ཡིན། ང་ཚོ་ལ་དགོས་རྒྱུ་ཚན་རིག་མང་པོ་ཞིག་གི་མིང་ཙམ་བསྒྲགས་པ་ལས་དངོས་སུ་ལག་བསྟར་བྱེད་རྒྱུ་ཕར་ཞོག རིག་གཞུང་དེ་དག་རང་རིགས་ཀྱི་དཔལ་འབྱོར་འཕེལ་ཐབས་ཀྱི་ཇུས་འགོད་སྣ་གཅིག་ཀྱང་བྱས་མི་འདུག གྲོགས་པོ་ཚོ་དངོས་གནས་བཤད་ན་རང་རིགས་ལ་མཁོ་གལ་ཆེ་བའི་འཇིག་རྟེན་རིག་པ་དེ་ཇི་ལྟར་ལག་བསྟར་བྱེད། གསལ་པོར་འབྲི་བའི་ཤུགས་ཀྱིས་ང་ཚོ་ལ་དགོས་མེད་ཀྱི་བྱ་དངོས་དག་མེད་པར་འགྱུར་རྒྱུ་ཆོས་ཉིད་རེད། སྤྱིར་འུ་ཅག་ཀུན་གྱིས་ཤེས་གསལ་ལྟར་རིག་གནས་གསར་བརྗེའི་སྐབས་སུ་ལོ་བཅུའི་གཏོར་བརླག་བྱས་པའི་གྱོང་གུན་དེ་བསམ་གྱིས་མི་ཁྱབ་པ་དང་བརྗོད་ཀྱིས་མི་ལང་ཞེས་ཡོངས་ལ་གྲགས། རྗེས་སུ་དཔལ་འབྱོར་འཕེལ་རྒྱས་གཏོང་རྒྱུའི་སྲིད་ཇུས་གཏན་འཁེལ་བྱས་པ་དང་། དེ་སློབ་གསོ་དང་ལག་བསྟར་བྱས་པའི་གྲུབ་འབྲས་ལ་དུས་ཡུན་རིང་པོ་ཞིག་སྒུག་དགོས་ཀྱི་ཡོད་པ་ཡང་ཀུན་གྱིས་ཤེས། དེ་བཞིན་དུ་ཁྱོད་ཚོས་གཏོར་བརླག་བྱེད་པའི་རིག་པ་ཐོག་ལྟར་ངར་རུང་། འཛུགས་སྐྲུན་དང་འཕེལ་རྒྱས་གཏོང་བའི་རིག་པ་ནི་ནམ་མཁའི་མེ་ཏོག་དང་མཚུངས་པ་འདི་ཡ་མཚར།
གཏོར་བའི་རིག་པ་ལས་ཀྱང་འཛུགས་པའི་རིག་པ་མཁོ་གལ་ཆེ་བས་ཅིས་ཀྱང་ཐུགས་བསམ་རེ་བཞེས་ན་སྙམ། དངོས་གནས་བཤད་ན་ང་ཚོ་འཇིག་རྟེན་པ་ཡིན་པ་ལས་སངས་རྒྱས་བྱང་སེམས་མིན་པས་ལུས་གསོ་ཐབས་དང་། སེམས་བདེ་ཐབས་ལ་འབད་རྒྱུ་ནི་འོས་འགན་རླབས་པོ་ཆེ་ཞིག་རེད། སྐད་ཆ་བརྒྱ་བཤད་སྟོང་བཤད། སྐུ་སྟོད་ནས་མེ་འབར་བ་དང་སྐུ་སྨད་ནས་ཆུ་འབྲུ་བ། རྫུ་འཕྲུལ་ཡ་མ་ཟུང་དང་ལྡན་པ་སོགས་ནི་ང་ཚོ་འཇིག་རྟེན་པ་ལ་བཤད་ན་རྨི་ལམ་གྱི་གཏམ་ལས་དངོས་ཡོད་དུ་མི་སྣང་། ད་ལྟ་ང་ཚོ་ལ་རྫུ་འཕྲུལ་བརྒྱ་སྟོང་བཤད་པ་ལས་ཟ་མ་ཐེངས་གཅིག་གིས་དགའ་ཚོད་ཡིན་རུང་། ང་ཚོ་འཇིག་རྟེན་པ་དེ་ཡང་ཡ་མཚར་ཅན་ཞིག་ཡིན་ཏེ། ཁ་ལ་238ཟ་རྒྱུ་མེད་ན་ཡང་རྫུ་འཕྲུལ་གྱི་བཀོད་པ་བགྲོ་གླེང་བྱས་ཏེ་སེམས་ལ་དགའ་བདེས་ཁྱབ་ཐུབ་པ་ཞིག་ཡིན། ངས་བལྟ་ན་གནད་འགག་རང་རིགས་ཡིག་རྨོངས་ཀྱིས་ཁེངས་པའི་འཇིག་རྟེན་ཆུང་ཆུང་ཞིག་ཡིན་པ་དང་ལེགས་ཉེས་འབྱེད་པའི་བློ་གྲོས་ཅན་ཉུང་བས་ལན་པ་ཡིན་རྒྱུ་རེད་སྙམ།
གལ་ཏེ་ང་ཚོའི་འཇིག་རྟེན་ཆུང་ངུ་འདི་ལ་ལེགས་ཉེས་འབྱེད་པའི་བློ་གྲོས་ལྡན་པ་ཇེ་མང་དུ་སོང་ན། ང་ཚོས་ཁོང་ཚོ་ལ་འདི་འདྲའི་ཚིག་ཙུབ་ཀྱིས་ཁ་རྡུང་སྤྲད་རྒྱུ་ཕར་ཞོགཚུར་རྒོལ་གྱི་རིག་པ་ཐོག་ལས་ཚ་བ་མང་པོས་ང་ཚོ་མི་སྨྲ་བའི་བརྟུལ་ཞུགས་འཛིན་དུ་བཅུག་ཐག་ཆོད་རེད། རང་རིགས་ཀྱི་འཇིག་རྟེན་པ་ལ་ལེགས་ཉེས་འབྱེད་པའི་རིག་པ་བཟང་པོ་དེ་འདྲ་ཞིག་ལྡན་དུས་ལྷ་མཆོད་བྱེད། ཀླུ་གསོ་བྱེད། རང་ལ་ཟ་རྒྱུ། གཞན་ལ་སྦྱིན་རྒྱུའི་དཔལ་འབྱོར་གྱི་ཆ་རྐྱེན་ངེས་ཅན་ཞིག་བཟོ་ཐུབ། དེ་དུས་རྫུ་འཕྲུལ་ཡ་མ་ཟུང་གི་སྐད་ཆ་དག་ཀྱང་རྒྱན་ཆ་ཞིག་ལས་སྐྱོན་དུ་མི་འགྱུར། འཛམ་གླིང་འདིར་ཨ་རིའི་པོ་དབྱི་ཀུང་སིའི་དཔལ་འབྱོར་དེ་ནི་རྒྱ་ཆེ་བ་གཏིང་ཟབ་པ། འཕེལ་ཚད་ནི་བྱ་འཕུར་བ་ལྟ་བུ་ཡོད་ཅེས་ཀུན་གྱིས་བཤད། དེ་བཞིན་དུ་ཁོ་ཁོའུ་ཁོ་ལོའི་ཀུང་སིའི་གནས་ཚུལ་ཡང་ང་ཚོ་ལ་ཆ་ཡོད་ཡིན།
ཡོ་གླིང་གི་རིའུ་སུའི་རྒྱལ་ཁབ་གཅིག་གི་ཆེད་ལས་གཙོ་བོ་གཉིས་ཏེ། ཡུལ་སྐོར་སྣེ་ལེན་དང་ཆུ་ཚོད་(རཁོར་ལོ་བཟོ་རྒྱུ་དེ་རེད། དེ་ལ་བརྟེན་ནས་དཔལ་འབྱོར་ཕུན་སུམ་ཚོགས་པས་ཟས་གོས་གནས་མལ་དང་རླངས་འཁོར་ཆེ་ཆུང་སྣ་ཚོགས་ཅི་དགར་ལོངས་སུ་སྤྱོད་རྒྱུ་ཡོད་པར་མ་ཟད། ལྷ་མཆོད་བྱེད་དང་འདྲེ་འདུལ་བྱེད་ཀྱང་ཡོད་པ་རེད། ང་ཚོས་ཨ་རིའི་པོ་དབྱི་ཀུང་སི་ལྟ་བུའི་བཟོ་གྲྭ་ཞིག་མ་ཐོན་རུང་། ཀོ་ལྤགས་བལ་རིགས་དང་གཏེར་རྫས་སོགས་ཀྱི་མ་རྩ་བཟང་པོ་འདི་དག་གཞན་ལག་ཏུ་བརྒྱུད་མ་དགོས་པར་རང་རིགས་ཀྱིས་བཟོ་གྲྭ་བཟོས་ནས་ཐོན་སྐྱེད་བྱེད་ཐུབ་ཚེ་དཔལ་འབྱོར་གྱི་ཡོང་འབབ་བཟང་བས་ལྷ་མཆོད་ཀླུ་གསོ་བྱས་ཀྱང་མི་གནོད་དེ་ཤུལ་དུ་ལྷག་རྒྱུ་ཡོད། ང་ཚོ་འཇིག་རྟེན་པ་ཡིན་ཙང་འདི་འདྲའི་བཟོ་གྲྭ་རེ་འཛུགས་གཉེར་བྱེད་མཁན་239ཡོད་ན་ཆོས་ལུགས་པས་དགག་པ་མི་རྒྱག་ཐག་ཆོད་ཡིན། རྟ་འདོ་བར་གོམ་ལག་ཡོད་ན། ཐང་ཨ་ཆེན་ལ་ཟད་པ་མེད་ཟེར་བ་བཞིན་དུ། ང་ཚོ་ལ་དཔལ་འབྱོར་འཕེལ་ཐབས་ཀྱི་རིགས་ལམ་བཟང་པོ་ཡོད་ཚེ་བོད་མིའི་སྤྱི་ཚོགས་ཀྱི་དགོས་མཁོར་ཟད་མཐའ་མེད།
དེ་ལྟར་ན་རྣམ་པ་ཚོས་ལྷ་འདྲེའི་གཏམ་གྱི་འཚང་ཁ་རྒྱག་པ་ལས་བོད་མིའི་འཚོ་སྡོད་ལ་ཕན་པའི་དཔལ་འབྱོར་འཕེལ་ཐབས་ཀྱི་ལག་རྩལ་སྣ་གཅིག་ཤེས་ཐབས་བྱས་ན་ཡང་དགའ་འོས་པ་ཞིག་རེད། ཁ་བཤད་བརྒྱ་ལས་ལག་ལེན་གལ་ཆེ་དུས་འདིར་གནམ་བཤད་ས་བཤད་སྟོང་ཕྲག་བྱེད་པ་ལས་རང་རིགས་ཀྱི་ཆོས་དོན་དུ་གྱུར་བའི་དངོས་ཡོད་ཀྱིས་ཕན་པ་སྒྲུབ་རྒྱུ་གལ་ཆེ། ང་ཚོས་ཞིང་ལས་མི་ཤེས། འབྲོག་ལས་མི་ཤེས། བཟོ་ལས་མི་ཤེས། གཞན་པའི་ལག་རྩལ་ངོམ་ཆོག་གཅིག་ཀྱང་མི་ཤེས་བཞིན་བོད་མིའི་འཚོ་སྡོད་ཀྱི་མཐུན་རྐྱེན་དུ་ལྷ་ཀླུ་གཉན་གསུམ་གཏོར། ཡུལ་ལྷ་གཞི་བདག་གཏོར་བས་ཕན་ཨེ་ཐོགས་དཔེར་ན་བྱང་ཐང་ཞིག་ཏུ་སྦྲ་གུར་གྱི་འཚོ་གནས་བྱས་པའི་འབྲོག་སྡེས་སྦྲ་གུར་ནི་མི་མཁོ་སྐྱིད་པོ་མི་འདུག་ཅེས་མེད་པར་བྱས། ཤིང་ཁང་ནི་བཟོ་མ་ཐུབ་པས་གནས་ཁང་གང་དུ་བྱེད། དེ་བཞིན་སྲོལ་རྒྱུན་ནི་དགོས་མེད་དུ་མཐོང་བས་རྒྱང་དུ་བསྐྱུར། དེང་རབས་ཀྱི་དངོས་ཆོས་དག་ནི་ལྡན་ཐབས་བྱེད་མ་ཐུབ་པས་ད་ཇི་ལྟར་བྱ།
དེ་ལས་ཐོག་མར་བྱང་ཐང་དུ་ཤིང་ཁང་ཞིག་བཟོས་ཏེ་བདེ་བར་སྡོད། སྦྲ་གུར་སྤྱོད་དགོས་ན་སྤྱོད། མི་དགོས་ན་ནང་དུ་བཞག་ན་ཅི་བདེ་བདེ་ཞིག་ཡོང་གི་མི་འདུག་གམ། ཤིང་ཁང་བཟང་པོ་ཡོད་པ་ཞིག་ལ་སྦྲ་གུར་ཡང་ཡོད་ན་ཕྱུག་པོའི་རྒྱན་དུ་འགྱུར་བ་ལས་སྐྱོན་ཅི་ཞིག་ཡོད་ན། དེ་བཞིན་སྲོལ་རྒྱུན་གཞིར་བཞག་ཐོག་ནས་དེང་རབས་ཀྱི་བྱ་དངོས་དག་འཕེལ་རྒྱས་སོང་ན་གཅིག་གྲོགས་གཅིག གཅིག་གི་རྒྱན་ཆ་གཅིག་གིས་ཡོང་བས་མི་དགའ་རྒྱུ་ཅི་ཡོད། དཔལ་འབྱོར་སྔོན་ཐོན་གྱི་གྲལ་དུ་ཚུད་པའི་མི་རིགས་དང་རྒྱལ་ཁབ། ཟླ་བའི་གོ་ལར་འཁོར་སྐྱོད་བྱེད་པའི་མི་རིགས་དག་གིས་ཀྱང་རང་གི་ལྷ་ལ་དད་གསོལ་དང་། ཁོ་རང་གི་ཆོས་ལ་ཞེན་ཆགས་ནི་རང་240རིགས་ལས་ཀྱང་བརྒྱ་འགྱུར་གྱིས་ཆེ་བར་སྣང་། ང་ཚོས་དགག་བྱར་འཛིན་པ་སྟེ།
འཇིག་རྟེན་དར་འཕེལ་གྱི་བཀག་རྡོ་རུ་ངོས་བཟུང་བའི་བླ་སྤྲུལ་མཁན་གསུམ་འདི་དག་ཀྱང་དཔལ་འབྱོར་འཕེལ་རྒྱས་གཏོང་བའི་ཐབས་ཤེས་ང་ཚོ་ལས་ཀྱང་དགའ་ཙམ་ཡོད་པ་མངོན་སུམ་གྱིས་གྲུབ། དཔེར་ན། ཚོང་ལས་ནི་ཁོང་ཚོས་ཤེས། ཁྱིམ་དང་ཉེ་བ་ཁ་གསོ་ཐབས་ཀྱང་ཁོང་ཚོ་མཁས། ད་དུང་བཟོ་གྲྭ་ཆུང་ངུ་རེ་བྱས་ཏེ་དཔལ་འབྱོར་གྱི་ཡོང་སྒོ་ནི་ཁོ་ཚོ་བཟང་། ཟ་ཁང་དང་ཇ་ཁང་། མགྲོན་ཁང་དག་བྱས་ཏེ་ཡུལ་སྐོར་དང་སྤྲོ་གསེང་བའི་སྒོར་མོ་དག་ཀྱང་ཁོང་ཚོས་བསྡུ་རྒྱུ་རྙེད། བྱ་བ་འདི་དག་ནི་ཆོས་པའི་ལས་སུ་འོས་རིགས་སུ་ཡིན་ཤག་ཤག་ལས་དགག་མཁན་སུ་ཡང་མི་སྣང་། ད་དུང་བླ་མ་ཆེན་པོ་ཆོས་པའི་མིང་འཛིན་པ་དག་གིས་རླངས་འཁོར་ཆེས་བཟང་བའི་འཁོར་ལོ་བཞི་ཅན་གྱི་སྟེང་དུ་འདུག་སྟེ་ས་ལ་བརྟེན་པའི་འཁོར་བསྐྱོད་ཀྱིས་སྲོག་ཆགས་གྲངས་མང་ཞིག་དམར་གསོད་བྱས་ཀྱང་སྐྱབས་སུ་མཆི་བ་ལས་དགག་མཁན་སུ་ཡང་མི་འདུག ད་དུང་ལག་གཟུང་ཁ་པར་ཡག་ཤོས་དང་རྩིས་འཁོར་ཡག་ཤོས་དག་ཀྱང་ཁོང་ཚོས་སྤྱོད་རྒྱུ་རྙེད།
དེ་ལྟར་ཁོང་ཚོས་ཀྱང་འཇིག་རྟེན་གྱི་བྱ་བ་ཡང་དག་ཅིག་སྒྲུབ་བཞིན་འདུག་པས་ང་ཚོས་སུ་ལ་དགག་པ་བརྒྱབ། དངོས་གནས་བཤད་ན་ལྷ་མེད་འདྲེ་མེད་ཀྱི་ལྟ་བ་ཡང་དག་གམ་ཚད་ལྡན་ཅན་འཇིག་རྟེན་པ་དངོས་མ་དག་གིས་ཀྱང་འཇིག་རྟེན་གྱི་བྱ་དངོས་འཕེལ་རྒྱས་གཏོང་ཚུལ་འདི་བླ་སྤྲུལ་མཁན་གསུམ་གྱི་རྗེས་མི་ཆོད་འདུག་པས་ཅི་དགག དགག་བྱ་སྟོང་པ་རང་རེད། བྱ་བཏང་གི་ཆོས་པ་རི་ཁྲོད་འགྲིམ་སྟེ་བློ་ཕུགས་ཆོས་ལ་གཏོད། ཆོས་ཕུགས་སྤྲང་ལ་གཏོད། སྤྲང་ཕུགས་བྲག་ཕུག་སྐམ་པོ་ལ་གཏོད། བྲག་ཕུག་སྐམ་པོ་ཤི་བ་ལ་གཏོད་པའི་དབེན་ས་རི་ཁྲོད་དུ་ཚེ་དང་བསྒྲུབ་པ་མཉམ་མཁན་ནི་ཉིན་མོའི་སྐར་མ་བཞིན་ཧ་ལམ་མེད་པའི་དུས་སུ་འདི་འདྲའི་རིགས་ནི་མང་སྐྱོན་མི་འདུག་ཉུང་སྐྱོན་འདུག ངས་བལྟ་ན་བླ་སྤྲུལ་མཁན་གསུམ་ལྟ་བུའི་ཆེན་པོ་ཡང་མིན་པ། ལས་ཀྱི་སྣེ་མོ་འཛིན་པའི་ཆེད་ལས་པ་ཡང་མིན་པ། ཤེས་ལྡན་གྱི་241བློ་གསལ་དག་ཀྱང་མིན་པའི་མདོར་ན་རང་རིགས་ལ་བར་མ་དོར་གནས་པའི་མི་སྟེ།
དུད་འགྲོ་ལས་དྲག་ཙམ་མི་ཚད་ལྡན་ལས་དམན་ཙམ་པའི་རྐང་གཉིས་ཅན་མང་སོང་བས་མགོ་བཀྱག་མ་ཐུབ་པ་རེད་མ་གཏོགས་ལྷ་མཆོད་ཀླུ་མཆོད་ཙམ་གྱིས་གྱོང་ཆེན་པོ་དེ་འདྲ་རག་གི་མ་རེད། ཚད་མ་རིག་པ་ནི་ཐུན་མོང་གི་རིག་པ་ཞིག་ཡིན་པ་ལས་ཐུན་མིན་གྱི་རིག་པ་མིན་པ་ནི་ཀུན་གྱིས་ཤེས། དེ་ལྟར་ན་ནང་བ་དང་ཕྱི་རོལ་པ་དང་། འཇིག་རྟེན་པ་དང་འཇིག་རྟེན་སྤོང་བ་ཀུན་གྱིས་ལོངས་སུ་སྤྱོད་ཆོག་པ་གང་གིས་སྤྱོད་ན་གང་ལ་རམ་འདེགས་ཡོང་བའི་རིག་པ་ཞིག་ཡིན། དཔེར་ན་ཤིང་གཅོད་པ་ལ་སྟ་རེ་ལྟ་བུ། ས་བརྐོ་བ་ལ་འཇོར་ལྟ་བུ་ཞིག་ཡིན། སྔོན་དུས་འཇམ་མགོན་ས་པན་སོགས་ཀྱིས་ཚད་མ་ཆོས་ཀྱི་རིག་གཞུང་ལ་སྤྱོད་དེ་ཆོས་ལུགས་དར་སྤེལ་ཇི་ལྟར་བཏང་འདུག་ང་ཚོས་གོ ཚད་མ་འཇིག་རྟེན་པའི་ཕྱོགས་སུ་སྤྱོད་སོང་ཡོད་ན་དེས་ཀྱང་ནུས་པ་ཐོན་པ་ཐེ་མི་ཚོམ། དེ་ལྟར་ན་འདི་ཡང་བླང་བྱའི་ཁོངས་སུ་གཏོགས་པ་ལས་དོར་བྱ་གང་ན་ཡིན། ནང་རིག་ནི་རང་ལ་ཡོད་རྒྱུ་ནང་གི་ཆེ་བ།
གཞན་ལ་ངོམས་རྒྱུའི་ནང་གི་དྲ་མ་ཞིག་ཡིན། ད་ལྟ་མི་རིགས་གཞན་པ་དང་རྒྱལ་ཁབ་གཞན་པ་དག་གིས་ཀྱང་རང་རིགས་ལ་གསལ་གསལ་རིག་རིག་བྱེད་ཅིང་ཁྱད་པར་ཅན་གྱི་ལྟ་ཚུལ་འཛིན་པ། རང་རིགས་ཀྱི་སྐད་ཡིག་ལ་སྣང་འཇོག་མཐོ་ཙམ་བྱུང་བ་འདི་ནང་རིག་གི་དྲིན་རེད་མ་གཏོགས་ང་ཚོའི་ལྷ་འདྲེའི་རྩོད་པའིདཔེ་ཆས་གོ་ཆོད་པ་མ་རེད། ནང་རིག་གིས་གཞན་ལ་ཕན་པ་ཇི་ཙམ་ཡོད་མེད་གསལ་བོ་མི་ཤེས་རུང་། རང་རིགས་ལ་དཔལ་འབྱོར་གྱི་ཡོང་སྒོ་ཆེ་ཞིང་། གཞན་རིགས་ཀྱི་དངུལ་སྒོར་འགུག་པའི་ལྕགས་ཀྱུ་འདི་རང་རེད། མདོ་དབུས་ཁམས་གསུམ་ན་ནང་ཆོས་ལས་ལོགས་སུ་གྱུར་བའི་དཔལ་འབྱོར་འགུག་བྱེད་ཀྱི་ནུས་པ་ཆེ་བ་ཞིག་གང་ན་འདུགདེང་སང་ཚངས་དབྱངས་རྒྱ་མཚོའི་མགུར་གླུ་ལས། བྱ་དེ་ཁྲུང་ཁྲུང་དཀར་མོའི་དབང་བསྐུར་བྱིན་རླབས་ཀྱིས་གོ་ཆོད་ཅིང་། ད་དུང་དབང་བསྐུར་བ་པོ་གོ་ས་མཐོན་པོར་འཇོག་སྲོལ་བྱུང་བ་འདི་ཡང་ནང་ཆོས་ཀྱི་དྲིན་རེད། སྐུ་གསུང་242ཐུགས་རྟེན་གྱི་ཚོང་གི་འཁོར་ལོ་བསྐོར་ཞིང་།
ཐོན་རྫས་ནུས་ཅན་དུ་གྱུར་པ་འདི་ཡང་ཆོས་ཀྱི་དྲིན་རེད། འབྱོར་ལྡན་གྱི་ལས་དོན་ལམ་དུ་འགྲོ་བའི་སྐུ་རིམ་འདོན་པར་སྐུལ་ཕྱིར་སྒོར་མོ་ཁྲི་ཚོའི་གན་རྒྱ་བཞག་རྒྱུ་བྱུང་བ་འདི་ཡང་ཆོས་ཀྱི་དྲིན་རེད། ང་ཚོ་ཆོས་བཙོང་ཆེད་ལས་ལ་ཞུགས་པའི་གོ་སྐབས་མེད་པ་དག་ཚིག་པ་ཟ་ཐབས་ཅི་ལ་ཡོད། གང་ལྟར་རང་རིགས་ཀྱི་ཕུ་ནུ་དག་གིས་བྱ་རྒྱལ་ཁྱུང་ཆེན་གཤོག་བྱ་ལ་ཕ་ཝང་ཕྱེ་ལེབ་ཀྱིས་ཉི་འདོན་བྱེད་པ་བཞིན་ནང་ཆོས་ཀྱི་དྲིན་ལས་འཚོ་སྡོད་ལ་ཕན་ངེས་ཀྱི་འབྱོར་བ་རྙེད་པ་ཡིན་པས་དགའ་བར་སྒོམས་ཤིག ། དེ་ལྟར་ང་ཚོས་འཇིག་རྟེན་བཤད་ནི་ཡིན་ཟེར། ནང་ཆོས་ཚང་མ་དགག་ན་འཚོ་སྡོད་ལ་ཕན་པའི་དཔལ་འབྱོར་རྙེད་པའི་སྒོར་མོ་བཀག་པ་ཡིན་པས་ཁ་བཤད་དང་ལག་ལེན་རྒྱབ་འགལ་མ་སོ། ང་ངམ། ཡང་རང་རིགས་ཀྱི་མི་སེར་དཀྱུས་མ་འདི་དག་སྙིང་རྗེ། ཁུར་པོ་མི་ལྕོགས་སྟེང་དུ་སྒྲོ་ལུ་ཟེར་བ་ལྟར་མ་གཞིར་དཔལ་འབྱོར་གྱི་འཁོས་ཞན། དེའི་སྟེང་དུ་ཟ་མཁན་མང་བ་བྱ་རྒོད་མང་པོ་རྟ་རོ་ལ་བསྐོར་བ་དང་འདྲ་སྙམ་ན།
རང་རིགས་ཀྱི་ཡོན་གྱི་བདག་པོ་དག་ལ་འབུལ་རྒྱུའི་དངོས་པོ་ཉུང་ཞིང་། འབུལ་བ་ཐོབ་མཁན་ཕྱུག་བྱེད་དུ་མི་འགྱུར་ཞིང་། འབུལ་པ་པོ་སྤྲང་པོར་འགྱུར་བར་སུས་ཀྱང་མི་བྱེད། རང་རིགས་ཀྱི་དཔལ་འབྱོར་རྨང་གཞི་རྩ་བ་ནས་ཆེས་ཞན་པ་ཞིག་ཡིན་པ་ལས་འབུལ་བ་བྱས་པས་སྤྲང་པོར་གྱུར་བའི་ལོ་རྒྱུས་ཤིག་གཏན་ནས་མེད། འོན་ཀྱང་དགོན་ཁག་ལ་ལས་སངས་རྒྱས་ཀྱི་བསྟན་པ་ལ་ཁ་གཡར་ཏེ་མི་སེར་གྱི་ཁུར་པོ་ཇེ་ལྗི་བཏང་སྟེ། འདི་ཁུར་ཤོག་དང་དེ་འཁྱེར་ཤོག་ཅེས་མི་མང་གསེབ་ཏུ་འབོད་པ་གཏོང་ཞིང་ད་དུང་ན་ནིང་ཁྱིམ་ཚང་ཆེ་གེ་མོ་ཚང་གིས་འབུལ་སྤྲོད་བྱས་མ་བྱུང་། ཁྱེད་ཚོ་གནམ་རྡིབ་པ་ཨེ་རེད་ཅེས་བཀའ་བཀྱོན་བྱེད་སྲོལ་ཡོད་འདུག འདི་འདྲའི་རིགས་ལ་མ་གཟབ་ན། མེད་པོ་ཁུར་ཤོག་ཤི་བོ་ལངས་ཤོག་ཅེས་བཙན་ཚུགས་བྱེད་ཀྱི་ཡོད་པས་སངས་རྒྱས་བསྟན་པ་བཤིག་པ་ཡིན་པ་ལས་སྤེལ་བ་མིན་ཏེ། འགྲོ་ལ་ཕན་པ་མ་གཏོགས་པ།
རྒྱལ་བ་དགྱེས་པའི་ཐབས་མ་མཆིས། ཞེས་243གསུང་པ་བཞིན་ཡིན་པས་གཟོབ་ཤིག འདི་ནས་རང་རིགས་ཀྱི་བླ་གྲྭ་དག་ལ་ཞུ་སྙིང་འདོད་པ་ནི་ཁྱེད་ཚོས་རང་རིགས་དང་གཞན་རིགས་ཀྱི་མི་སེར་དཀྱུས་མ་སྐྱོ་བོ་དག་གི་ནོར་རྫས་དག་ལ་བརྐམ་ཆགས་ཆེན་པོས་ཁ་གསག གཞོགས་སློང་། ཐོབ་འཇལ། རྙེད་པས་རྙེད་འཚོལ་སོགས་ཀྱི་ལོག་འཚོའི་ལག་ཆ་སྤྱོད་ནས་ཐོབ་ཐབས་མ་བྱེད་མ་གཏོགས་ཐོབ་རྒྱུ་ནི་གང་ཡང་མེད་པའི་མི་ཁ་ཆེ་བྱེད་རང་རེད། རི་བོང་ཤ་གཟུགས་སྟེང་དུ་ལྷ་འདྲེས་དམག་སྒར་བརྒྱབ་པ་ཟེར་རྒྱུ་དང་འདྲ་བ་ཞིག་ཡིན་སྣང་གིས། སྤྱི་ཚོགས་ཀྱིས་ཁྱོད་ཚོ་ལ་ཁ་ནས་བསམ་འཆར་མི་འདོན་རུང་། སྙིང་ནས་མི་འབྱོར་བའི་སྐད་ཆ་ཤིན་ཏུ་མང་། གལ་ཏེ་རང་སྡེ་དང་གཞན་སྡེའི་འབྱོར་ལྡན་རྣམ་ཐོས་བུ་དང་འདྲ་བ་དག་གིས་རྒྱུ་ནོར་རྩེད་ཆས་ཀྱི་འདུ་ཤེས་འཇོག་པ་དག་གི་འབུལ་བ་ནི་ག་ཚོད་བྱུང་ན་ལེན་མ་ཐུབ་ན་གྱོང་ཁ་རེད།
མངོན་བརྗོད་དང་སྡེབ་སྦྱོར་སྙན་ངག་དག་ནི་ང་ཚོས་ལོངས་སུ་སྤྱོད་བྱ་མཆོག་ཏུ་གྱུར་པ་ཞིག་ཡིན་པས་རྒྱུས་ལ་རྒྱུས་ཡོད་གཏམ་དང་རྟ་བདག་ལ་རྟ་རྒྱུས་བཤད་མདོག་བྱེད་ན་ངོ་ཚ་བྱེད་ལས་ཅི་ཡོད། རིག་གནས་འདི་དག་ང་ཚོས་ལོངས་སུ་སྤྱོད་བཞིན་དགོས་མེད་སྨྲ་ན་གང་དྲན་དྲན་ཡིན་པས་ཁྱབ་པ་ཞིག་ཁས་ལོན་པ་ལས་ཐབས་ཅི་ཡོད། ཟློས་གར་ཞེས་པ་རྣམ་ཐར་གྱི་འཁྲབ་ཚན་དག་ལ་འདོད་ན་བེད་ཆོད་པ་མངོན་སུམ་དུ་གྲུབ། གཅིག་འཁྲབ་ཚན་འདི་དག་ལ་སློབ་གསོའི་རང་བཞིན་ལྡན་པ། གཉིས། དྲིལ་བསྒྲགས་རང་བཞིན་ལྡན་པ། གསུམ། གཟུགས་པོའི་བདེ་ཐང་ལ་ཕན་པ། བཞི། ལས་བཤོལ་བ་མང་པོའི་ལས་དོན་རྙེད་པ་སོགས་ཀྱི་དགེ་མཚན་ཡོད།
དེ་ལྟར་ན་རིག་གནས་བཅུ་ཕན་མེད་སྨྲ་བའི་རྒྱུ་མཚན་གང་ཡང་མེད་པས་ལྕེ་ལ་རུས་པ་མེད་རུང་གང་བྱུང་དུ་མི་གཡོ་བར་ཞུ། ་ 244གཉིས་པ། རང་རིགས་ཀྱི་ཆོས་པའི་འགྲོ་ལུགས་བརྗོད་པ། འཛམ་གླིང་ན་ཆོས་ལུགས་སྣེ་མང་ཡོང་ན་ཡང་། ནང་པའི་ཆོས་ལུགས་ནི་ངོ་བོ་ཞི་བ། སྤྱོད་པ་མི་འཚེ་བ་ཞིག་ཡིན་པ་ཡོངས་ལ་གྲགས། ཁྱད་པར་དུ་ཕྱི་མ་ཕན་ཆད་ཀྱི་དོན་དུ་བསམ་གཞིག་བྱེད་པ་ཞིག་ཡིན་དགོས། ཕྱི་མ་དོན་དུ་གཉེར་བའི་ཆོས་པ་དག་ཚེ་འདིའི་ལས་ལ་དོ་སྣང་མི་ཆེ་ཞིང་ཅི་མི་སྙམ་པ་བཞག་མཁན་མང་། དེར་བརྟེན་རང་གི་ལྟོ་གོས་ཀྱང་གཞན་བརྟེན་གྱི་འཚོ་བ་ལ་ལྟོས་པ་ལས་རང་ནུས་ཀྱིས་ཐོན་པ་ཞིག་མེད། ངས་གོང་ཞུས་ཀྱི་བླ་སྤྲུལ་མཁན་པོ་འཇོན་ནུས་ཅན་དེ་དག་དང་བཅས་པ་ཕྱི་མར་དོན་དུ་གཉེར་བའི་ཆོས་པ་ཁག་གཅིག་དང་།
ཚེ་འདི་བའི་དོན་དུ་གཉེར་བའི་ཆོས་པ་ཁག་གཅིག་དང་། འདི་ཕྱི་གཉིས་ཀ་དོན་གཉེར་བྱེད་པ་ཁག་ཅིག འདི་ཕྱི་གཉིས་ཀ་དོན་གཉེར་མི་བྱེད་པའི་ཁག་གཅིག་སྟེ་ཁག་བཞིར་འདུག་གང་ལྟར་ང་ཚོ་ཞེ་ཕམ་པ་ཞིག་ལ་ཆོས་ཀྱང་མི་འགྲུབ་འཇིག་རྟེན་ཡང་མི་འགྲུབ་གཉིས་མེད་ཀྱི་ཆོས་པའི་མིང་འཛིན་དག་གིས་འཇིག་རྟེན་ཆུང་ངུ་འདིར་ཁེངས་པ་དེ་རེད། མ་གཞིར་འཇིག་རྟེན་གྱི་བདེ་སྡུག་ལ་ཞེན་པ་ལོག་སྟེ་ཆོས་པའི་ལམ་དུ་ཞུགས་ཏེ་འཇིག་རྟེན་ལས་ལོགས་སུ་གྱུར་བའི་བདེ་བ་ཞིག་བཙལ་འདོད་ཡོད་པ་རེད། ཕུགས་ཀྱི་བདེ་བ་ལ་བསམ་ནས་འཕྲལ་གྱི་བདེ་བ་རིང་དུ་དོར་བའི་ཆོས་པ་རྣམ་པ། ང་ཚོས་ཕུགས་ཀྱི་བདེ་བ་ལ་བསམ་ནས་འཕྲལ་གྱི་སྡུག་བསྔལ་ཁྱད་བསད་ཀྱིས་འཚོ་བ་ཡང་གཞན་བརྟེན་བྱེད་དགོས་པ་འདི་དཀའ་མོ་ཞིག་རེད། སྤྱིར་བདུད་ཀྱི་མཚོན་ཆ་ཙུབ་མོ་དག་ལ་འཇམ་མཉེན་མེ་ཏོག་ལན་དུ་སྦྱིན་པ། ལྷས་སྦྱིན་ཁྲོས་ནས་སྐྱོགས་རྡོ་འཕངས་ཚེ་མི་སྨྲ་བརྟུལ་ཞུགས་དང་དུ་ལེན་པ། རང་གི་དགྲ་བོ་ལ་245སྡང་མིག་ཙམ་ཡང་ལྟ་བར་མི་ནུས་པའི་ཤཱཀྱའི་སྲས་པོ་དེའི་རྗེས་འབྲངས་དག་ནི་ཆོས་པ་ཡིན་ཞིང་། རང་སྡེའི་ཆོས་པ་དག་ནི་སྤྲང་པོ་ཡིན་པས།
ཕམ་ཁ་ལོན་མཁན་ཡིན་པ་ལྟོ་གོས་གཏམ་གསུམ་གྱོང་ལ་སྐུར་མཁན་ཞིག་ཡིན་དགོས། ང་ཚོའི་ཆོས་པའི་འགྲོ་ལུགས་དེ་འདྲ་ཡིན་རུང་རང་གི་འཚོ་ཆས་ལ་བསམ་གཞིག་མི་བྱེད་ཐབས་མེད་རང་རེད། དེ་བཞིན་དུ་ང་ཚོ་གསེར་ཁྲི་ཐོག་ནས་ཆོས་ཀྱི་སྐད་གསང་མཐོན་པོར་སྒྲོག་མཁན་དག་གིས་འདི་འདྲའི་འཇིག་རྟེན་ལེགས་པོ་ཞིག་སྒྲུབ་བཞིན་ཡོད་ན། ཆོས་ཉན་པ་པོ་དག་གིས་ཀྱང་རང་ཉིད་འཚོ་སྡོད་ཀྱི་དོན་དུ་བསམ་གཞིགས་ཡང་དག་བྱེད་དགོས་ངེས་རེད། ཁྱད་པར་དུ་དེང་སང་གྲོང་གི་སྲང་ལམ་རྣམས་སུ་བླ་གྲྭ་ཁ་ཤས་ཀྱིས་ཁྲེལ་དང་ངོ་ཚ་བོར་ཏེ་སྒོར་མོའི་སློང་མོ་བྱེད་བཞིན་ཡོད་པར་མ་ཟད། མགྲོན་ཁང་དང་ཇ་ཁང་དག་གི་ནང་དུ་སྟོན་པའི་རྗེས་འཇུག་བ་དག་གིས་ལུས་ལ་སངས་རྒྱས་ཀྱི་ན་བཟའ་དང་། ཁ་ལ་སངས་རྒྱས་ཀྱི་ཆོས་ཚིག་གིས་བརྒྱན་པ་དག་གིས་དངུལ་སྒོར་རྙེད་པའི་སློང་མོ་བྱེད་ཕྱིར་མཐེ་བོང་སློང་སྟེ་གུས་གུས་ཞུམ་ཞུམ་བྱེད་བཞིན་པ་དག་ལ། ལས་སྒྲུབ་པ་དག་གིས་ན་བཟའ་ལ་འཇུས་ཏེ་རྒྱང་བསྐྲད་བྱས་ཤིང་ཚིག་ཙུབ་སྨྲ་བ་གོ་དུས་སྙིང་ལ་ཚ་་གཟེར་རྒྱས་བཞིན་འདུག ང་ཚོའི་ཆོས་ལུགས་པས་རང་གི་ལག་རྩལ་སྤྱོད་དེ་དངུལ་དང་རྙེད་པ་ཐོབ་ཆོག་ཆོག་ཡོད་པ་དེ་བསྐྱུར་ནས། འཚོ་སྡོད་ལ་དམིགས་ནས་ཁྱི་འཁྱར་བཞིན་གྲོང་གསེབ་ཏུ་རྒྱུ་སྟེ་སློང་མོ་བྱེད་པ་འདི་སྐྱོ་འོས་བ་ཞིག་ལས་དགའ་འོས་པ་ཞིག་མ་རེད།
ལས་ཀ་འདི་འདྲ་ལྟོ་གོས་གཏམ་གསུམ་གྱོང་ལ་བསྐུར་བའི་གོ་ཆོད་དམ། དེང་སང་མི་རིགས་གཞན་དག་གི་ཆོས་ལུགས་པས་འདི་འདྲ་ཡིད་མུག་པ་དང་། ཐབས་སྐྱོ་བོ་བྱེད་པའི་རྣམ་པ་མིག་གིས་མ་མཐོང་ཞིང་རྣ་བས་ཀྱང་མ་གོ་ཁྱད་པར་དུ་ཡེ་ཤུའི་ཆོས་ལུགས་པ་དག་གིས་ཁོང་རང་གི་བསྟན་པ་སྤེལ་ཕྱིར་དངུལ་དང་རྙེད་པས་འགྲོ་གྲོན་རྒྱ་ཆེན་བཏང་བ་མ་ཟད། ལུས་སྲོག་ལ་མ་བལྟས་ནས་བསྟན་པའི་ཆེད་དུ་ཕྱག་ལས་རྒྱ་ཆེན་གནང་། ལོ་རེ་ལ་མི་སྣ་ཁྲི་ཕྲག་མང་པོ་ཁོང་ཚོའི་ཆོས་སྒོར་བཙུད་རྒྱུའི་246འཆར་འགོད་བྱེད་པ། དེའི་མཐུན་རྐྱེན་དུ་གྱུར་བའི་དངུལ་སྒོར་དང་རྙེད་པ་ཕལ་ཆེ་བ་རང་གི་ཐོན་ལས་ལས་བྱུང་བའི་དངོས་པོ་ཡིན་པ་ལས་གཞན་ལས་སློང་ནས་བྱུང་བ་མ་ཡིན། ཁོང་ཚོ་ནི་དཔལ་འབྱོར་གྱི་རྒྱབ་དཔུང་མཐུག་ལ། ཆོས་ལུགས་དྲིལ་བསྒྲགས་ཀྱི་ནུས་པ་ཆེ་བ། སློབ་གསོ་སྤྲད་ཐབས་ལ་བྱང་ཆ་ཆེ་བ། ང་ཚོ་ནང་བའི་ཆོས་ལུགས་པ་དག་གིས།
སྒོར་མོ་དང་རྙེད་པ་བསྡུ་ཅི་ཐུབ་ཀྱིས་རང་གི་ཁུག་མ་གང་ཐབས་བྱས་ཏེ་ཟ་འདོད་དང་ཧབ་ཐོབ་ཁོ་ན་བྱེད་བཞིན་འགྲོ་ལ་ཕན་པའི་བྱ་བ་མ་སྒྲུབ་ན་ང་ཚོའི་བསྟན་པ་ཉམས་རྒྱུ་གདོན་མི་ཟ། རང་གི་ཁེ་ཕན་ལ་གཙིགས་སུ་འཛིན་པའི་དུས་འདིར། ཕར་བསྡུ་མཁན་དང་ཚུར་སྦྱིན་མཁན་གཉིས་དམངས་ཚོགས་ཀྱིས་གང་ལ་དད་གུས་བྱེད་ཀུན་གྱིས་ཤེས། དེ་ལྟར་ན་ང་ཚོའི་ཆོས་ལུགས་པ་ལ་ཡང་སེམས་ཅན་གྱི་རེ་བ་བསྐང་བའི་དངོས་པོ་དང་རྙེད་པ་ཞིག་ལྡན་ན་བཟང་སྙམ། ངས་གོང་ཞུས་ཆོས་པ་འབྱོར་ལྡན་པ་དེ་ནི་མཐོ་རིམ་གྱི་ཆོས་པ་སྟེ། སྲིད་འབྱོར་འགུག་པའི་ཐུགས་རྗེ་ལྕགས་ཀྱུ་ལྡན་པ་སྟེ། ཆོས་དང་འཇིག་རྟེན་གཉིས་ཀ་བདག་གིར་འཛིན་པ་པོ་དེ་རེད། འདི་ནས་བཤད་པའི་ཆོས་པ་སྤྲང་པོ་དེ་ནི། ཕྱི་མ་དོན་གཉེར་ཅན་ཚེ་འདི་བློས་གཏོང་པོ་མིན་རུང་། སྲིད་འབྱོར་སྒྲུབ་པ་ལ་འཁོས་ཀ་ཞན་པ་མང་རབ་ཅིག་ཡོད་པ་དེ་དག་དང་།
སྤྱིར་ནང་བའི་ཆོས་པའི་འགྲོ་ལུགས་འདི་ལྟར་རེད་ཅེས་བཤད་པ་དེའོ། འདི་དག་ལ་རྣམ་པ་ཚོས་ཤེས་རབ་སྤྱན་གྱིས་དབྱེ་འབྱེད་ཞིབ་པར་མཛོད་ཅིག་མ་གཏོགས་ཧྲིལ་གྱིས་ལེན་པ་དང་ཧྲིལ་གྱིས་འདོར་ན་བླུན་པོའི་ལས་སུ་ཤེས་པར་བྱ་ཞེས་གསུངས་པ་ལྟར་ཡིན། ཡང་ང་ཚོའི་དམངས་ཁྲོད་དུ་འདི་འདྲའི་སྐད་ཆ་བཤད་སྲོལ་ཡོད་པ་སྟེ། གྲྭ་པ་བླ་མ་ཞིག་བྱུང་ན་འགྲོ་ན་རྟ་ཐོག འདུག་ན་གདན་ཐོག་ཅེས། ཁ་ཟ་འ་་དགའ། ལུས་ཉལ་ལ་དགའ་བའི་དམིགས་ཡུལ་ཞིག་ལས། ཕུགས་བསམ་གཞན་གང་ཡང་མེད་པའི་རྣམ་པ་ཞིག་སྣང་བས་འདི་ལ་ཡང་གཟབ་པ་གལ་ཆེ། དེ་བཞིན་རང་རིགས་ཀྱི་འཇིག་རྟེན་པ་འགའ་ནི་བྱིས་པ་དབང་པོ་སྐྱོན་ཅན་དང་། གླེན་པ་འདྲ་བོ།
འཇོན་ནུས་247མེད་པ་དག གྲྭ་པ་བྱེད་པའི་རྒྱུ་ཆ་འོས་ཤིང་འཚམས་པར་སྣང་སྟེ། གྲྭ་པའི་ཆོས་སྒོ་ལ་ཞུགས་བཅུག་པ་འདི་དག་ལ་བལྟས་ན། གྲྭ་པ་ཟེར་བ་དེ་དུས་ཚོད་ཆུད་ཟོས་གཏོང་མཁན་ཞིག་ལས་ཡར་ཐོན་དང་། ཡར་བསྐྱེད། ཡར་རྒྱས་ཀྱི་བསམ་བློ་མེད་པ་ལྟ་བུ་ཞིག་སྣང་བས་འདི་ཡང་གཟབ་གལ་ཆེ། དུས་རབས་ཉེར་གཅིག་པ་ནི་དཔལ་འབྱོར་གྱི་དུས་རབས་ཡིན་པ། འབྱོར་བ་འདི་ཡང་གཞན་ལས་སློང་མི་དགོས་ཤིང་རང་ཉིད་ཀྱི་ཐོན་ལས་ཡིན་ན་དེ་ལས་ཀྱང་བཟང་། སྟོན་པས་འདུལ་བ་རྣམས་སུ། བརྟག་པ་མཐའ་བཟུང་གིས་གལ་ཏེ་ཆུ་ཡིས་འཇིག་པ་བྱུང་ན་ཆུ་ཡི་གནོད་འཚེ་ལས་ཐར་ཐབས་བྱེད་དགོས།
དེ་ལྟར་ན་ཆུ་རྐྱལ་གྱི་ཤེས་རིག་སྦྱོང་དགོས་ཞེས་དགེ་འདུན་པ་ལ་བཀའ་གནང་བ་ལྟར། ང་ཚོའི་ཡུལ་ཕྱོགས་འདི་ན་དཔལ་འབྱོར་གྱིས་དབུལ་བ་དང་། ཟས་གོས་ལ་དཀའ་ངལ་ཤར་ན། སྟོན་པའི་རྗེས་འཇུག་དགེ་འདུན་པ་དག་གིས་ཀྱང་འཇིགས་པ་དེ་སེལ་བྱེད། ཁ་རྒྱབ་གསོ་ཐབས་ཀྱི་ལག་རྩལ་རེ་ཤེས་ན་དགའ་བ་ལས་སྐྱོན་ཅི་ཡོད། ལག་རྩལ་དགོས་ན་སྤྱོད་ཅིང་མི་དགོས་ན་ལྷག་མ་ཡིན་པའི་སྐྱོན་མེད། ང་ཚོ་བླ་གྲྭ་དག་གིས་སྦག་སྦག་དང་རླངས་འཁོར་བསྐོར་ཏེ་སྲོག་ཆགས་བསད་པའི་ལག་རྩལ་ལས་དགའ་ཙམ་སྲོག་གཅོད་མ་དགོས་པའི་འཚོ་ཆོས་ཀྱི་ལག་རྩལ་རེ་སྦྱོང་ན་ཆེས་བཟང་སྙམ། ང་ཚོ་ཆུང་བྱིས་པའི་དུས་སུ་འདི་ནི་གྲྭ་པ་ཡིན། འདི་ནི་ཇོ་མོ་ཡིན་ཞེས་གཏན་ཁེལ་བྱས། གྲྭ་བ་དང་ཇོ་མོ་དག་ལས་ཀར་ཞུགས་ན་མི་མཛེས་ཞེས་གྲྭ་བ་དང་ཇོ་མོ་གཏན་འཁེལ་བྱས་པའི་བྱིས་པ་དེ་ཟ་ཉལ་གཉིས་ལས་གང་ཡང་མི་དགོས་པའི་སློབ་གསོ་བྱས་མཐར་ཤིང་སྡོང་རུལ་བ་ནང་བཞིན་ལས་ཀ་གང་ཡང་མི་ནུས་པའི་མི་ཞིག་ཆགས་ཁར་བཅུག
གྲྭ་ཇོ་དེ་དག་ཆེན་པོ་ཆགས་རྗེས་གྲྭ་ཇོ་བྱས་པའི་ངེས་པ་མེད། དེང་སང་དཔལ་འབྱོར་གྱི་དུས་རབས་འདིར། དཔལ་འབྱོར་གྱིས་བརྡབ་དཀྲུག་བྱས་པའི་སྐྱོན་གྱིས་གྲྭ་ཇོ་དག་ཀྱང་འཇིག་རྟེན་ཕྱོགས་སུ་བསྐོར།

དེ་དུས་འཇིག་རྟེན་སྒྲུབ་བྱེད་ཀྱི་ལག་རྩལ་ནི་མི་ཤེས། ཆོས་བསྒྲུབས་པའི་གྲྭ་ཇོའི་བསམ་བློ་ནི་དོར་ཚར། དེ་248ལྟར་ན་གཉིས་མེད་སེང་གེ་མི་འགྱུར་རམ། ང་ཚོ་བོད་མིས་རྩོད་མེད་གོང་དུ་བཀུར་བའི་གྲུབ་ཆེན་ཐང་རྒྱལ་གྱིས་ལྕགས་ཟམ་བཙུགས་པ་དང་། ཟློས་གར་འཁྲབ་ཚན་གྱི་སྲོལ་བཏོད་པ། གཡུ་ཐོག་ཡོན་ཏན་མགོན་པོས་མི་ཡི་བདེ་ཐང་ལ་ཕན་པའི་གསོ་རིག་རྒྱུད་བཞི་བརྩམས་པ་དང་། ལག་བསྟར་བྱེད་པ། སི་ཏུ་ཆོས་ཀྱི་འབྱུང་གནས་ཀྱི་ཤིང་ཚོན་རི་མོ་དང་ཐང་ཀ་རི་མོ། བཟོ་རྒྱལ་བི་ཤོ་ཀརྨའི་བཟོའི་ལག་རྩལ་ནི་འཚོ་སྡོད་ཀྱི་ཕྱོགས་སུ་གྱུར་པའི་མཐུན་རྐྱེན་ཡིན། ལག་རྩལ་འདི་དག་ནི་ཐོན་ལས་དཔལ་འབྱོར་གྱི་འབྱུང་ཁུངས་རེད། ད་དུང་སྤྱི་ཚོགས་ལ་ཕན་ངེས་ཀྱི་རིག་གནས་ཏེ།
ཚོང་བ། རྫ་མཁན། འཕྲེང་རྒྱུད་མཁན། ཆང་མ། ཕྱུགས་རྫི། འབྲེག་མཁན། འབྲུ་མར་མཁན། ཕྱྭ་མཁན། མགར་བ། ཤིང་མཁན།
འཐག་འཁན། ཀོ་ལྤགས་མཁན། ཉ་བ། བཙོ་ལག་མཁན། སྨྱུག་མ་མཁན། ཤན་པ། གཤེད་མ། ཤིང་རྟ་མཁན་དང་བཅོ་བརྒྱད་འདི་དུས་འཁོར་གྱི་ལུགས་ལ་འདི་འདྲའི་ཞིབ་མོར་བྲིས་ལ་འདི་ལས་ཆང་མ་དང་། ཕྱུགས་རྫི་འདི་དག་ཀྱང་རིག་གནས་པའི་ལས་ཀ་ཡིན་པར་གོ་ཐུབ་པ་མ་ཟད། རིག་གནས་འདི་དག་ལ་དམ་པ་དེ་དག་གིས་མཐོང་ཆེན་ཡང་ཚད་མེད་གནང་ཡོད།
གསུམ་པ། རང་རིགས་ཀྱི་རེ་སྒྱག་གི་འབྲས་བུར་བརྗོད་པ། སྤྱིར་འཇིག་རྟེན་གྱི་དཔེ་ལ། བོད་རེ་བས་ཕུང་། རྒྱ་དོགས་པས་ཕུང་། ཟེར་བ་དེ་དངོས་གནས་རེད། རང་རིགས་བོད་འདི་ཡར་ཐོག་གདོད་མའི་བོན་གྱི་བསྟན་པ་དར་ནས་ཤ་མཆོད་ཁྲག་མཆོད་ཀྱི་དུས་རབས་ཤིག་ཡོད་མྱོང་། དེ་དུས་རང་གི་འཇོན་ཐང་དང་ནུས་པར་བསྟུན་པའི་ལག་ཤེས་ཀྱིས་འཚོ་སྡོད་བྱེད་པ་ཤུགས་ཆེ། རང་ཉིད་ཀྱི་ཐོན་ལས་ཏེ། རི་དྭགས་རྔོན་པས་ཤ་ཟོས་པ་དང་249ལྤགས་པ་གོན་པའི་ལས་ཀ་ཚང་མ་རང་ཉིད་ཀྱི་ཐོན་ལས་ཡིན།
དེའི་རྗེས་སུ་ཡང་ཞིང་ལས་རྨོ་རྐོ་སོ་ནམ་ལ་བརྟེན་ནས་བྱུང་བའི་འབྲུ་རིགས་དང་། འབྲོག་ལས་ལ་བརྟེན་པའི་ཞོ་མར་ཐུད་གསུམ་ལ་སྤྱོད་པ་དག་ཀྱང་རང་ཉིད་ཀྱི་ཐོན་ལས་རེད། སྐབས་དེ་དག་ཏུ་ལྷ་འདྲེ་མཆོད་པ་དག་ཀྱང་འཇིག་རྟེན་འཚོ་སྡོད་ཀྱི་ལས་ལ་འབད་བརྩོན་ཧུར་ཐག་བྱེད་པ། རང་ཉིད་ཁེ་ཐབས་དང་གཞན་ཕམ་ཐབས་ཏེ། འཇིགས་རུང་གི་ལས་ལ་ཞུགས་པ་ཤུགས་ཆེ་བས་གདུག་ཙུབ་ཀྱི་རྣམ་པ་མངོན་གསལ་དོད་པོ་ཡིན་པ་དང་། རྒྱུ་མཚན་དེས་གནོད་སྦྱིན་ནག་པོའི་སྡེ་ཟེར་བ་སོགས་འགྲོ་བ་མི་མ་ཡིན་པའི་སྣང་ཚུལ་ཞིག་སྟེར་གྱི་ཡོད། དཔེར་ན། དེ་ཚོའི་ལུས་ངག་ཡིད་གསུམ་གྱི་སྤྱོད་པ་ཀུན་ཀྱང་རགས་རྩུབ་ཀྱི་རྣམ་པ་ལས་ཞི་འཇམ་གྱི་རྣམ་པར་མི་སྣང་། བོད་རྒྱལ་གཉའ་ཁྲི་བཙན་པོ་ནས་རྒྱལ་པོ་གླང་དར་མ་ཡན་གྱི་ལོ་རྒྱུས་ལ་ཕྱིར་མིག་ལྟོས་དང་། འཇིག་རྟེན་གྱི་འཚོ་ཐབས་ལ་ཕན་པའི་མཛངས་པ་མི་བདུན་གྱི་ལས་ནི་དེའི་རིང་ལ་བྱུང་།
ཁྲི་བདུན་དང་ལེགས་དྲུག་ལྡེ་བརྒྱད་སྟེང་གཉིས་མཐའ་དག་བོན་གྱི་བསྟན་པ་ལ་དད་ཅིང་། འཇིག་རྟེན་འཚོ་ཐབས་ཀྱི་ལས་ལ་རྒྱུག་པ་ཤ་སྟག་རེད། མ་གཞིར་སྐབས་དེར་རང་སྟོབས་རང་སྤེལ་བྱེད་རྒྱུ་དེ་ཙམ་ཤེད་ཆེ་ཞིང་། ཚེ་འདི་བའི་དོན་ལ་གཙོ་བོ་བྱེད་མཁན་ཞིག་ཡིན་རུང་། ཚེ་འདི་བའི་དོན་ལ་ཡང་ལྷ་འདྲེ་ལ་གསོལ་འདེབས་དང་རེ་ལྟོས་མེད་པ་ཞིག་མིན། འདིས་ཀྱང་རང་རིགས་ཀྱིས་རེ་སྒུག་གི་རྟེན་འབྲེལ་འགོ་བཙུགས་པ་དེ་མཚོན་ཡོད། ང་ཚོས་རྒྱུན་དུ་གླེང་བའི་སྲོང་བཙན་སྒམ་པོ་དེ་ཡང་འཇིག་རྟེན་སྲིད་ལུགས་ལ་མཁས་ཤིང་། འཚོ་གནས་ལ་བསམ་གཞིགས་བྱེད་ཅིང་། འཚོ་གནས་ཀྱི་ལས་ཀ་རྒྱུན་དུ་འབད་མཁན་ཞིག་ཡིན་པ་ལས་ཕྱི་མར་དོན་གཉེར་ཅན་ཞིག་ག་ན་ཡིན། སྲོང་བཙན་སྒམ་པོས་དམག་མི་དེ་ཙམ་ཞིག་རྩ་འཛུགས་བྱས།
སྐབས་སྐབས་སུ་རི་དྭགས་རྔོན་སར་ཕེབས་ཀྱི་ཡོད་པ་སོགས་ལ་བསམ་ན་རང་གི་སྟོབས་ཤུགས་བེད་སྤྱོད་བྱས་ཏེ་ཚེ་འདི་བའི་ལས་ལ་འབད་མཁན་ཞིག་ཡིན། འདི་དག་གིས་འཚོ་སྡོད་གཞན་ལ་རེ་250སྒུག་མ་བྱས་ཤིང་རང་སྟོབས་རང་སྤེལ། རང་ཤེད་རང་སྤྱོད་ཀྱིས་འཚོ་ཐབས་ལ་འབད་བཞིན་ལྷ་གསོ་ཀླུ་མཆོད་ཀྱི་རྟེན་འབྲེལ་རེ་བསྒྲིགས་ཀྱང་རང་ཉིད་ཀྱི་ལས་དོན་ལྷ་ཀླུ་ལ་བཅོལ་བའི་རྣམ་ཐར་མ་ལགས། གླང་དར་མའི་རྗེས་སུ་བོད་ཀྱི་ལོ་རྒྱུས་ཆུ་བོ་བཞིན་ཐུར་དུ་འགྲོ་དུས་དེར་བོད་མིའི་ནང་གི་གསལ་གསལ་རིག་རིག་ཅན། ཅུང་མངོན་པར་འཕགས་པ་དེ་ཚོ་ལུང་པའི་ནང་གི་བློ་ཤེས་རབ་ཅན་རེད། སྐབས་དེ་དུས་རང་གི་མགོ་བོ་འདི་ལྷའི་དཔང་དུ་བཞག་སྟེ་སྐྱབས་བཅོལ་བྱེད་རྒྱུ་ཤུགས་ཇེ་ཆེར་སོང་ནས། ཐ་ན་མིས་འཐབ་འཁྲུག་བྱེད་མི་དགོས་པའི་ལྷ་དམག་གི་འཁྲུག་པ། མིས་དཀའ་ཚེགས་ལས་མ་གྲུབ་པའི་ལྷ་ཀླུ་གཉན་གསུམ་གྱིས་བཞེངས་པའི་གཙུག་ལག་ཁང་དང་ཕོ་བྲང་ཡ་མཚན་ཅན། སྨན་པ་ལ་བསྟེན་མི་དགོས་པའི་ནད་གསོ་བའི་ལྷ། རྩོལ་བ་ལས་མ་བྱུང་བའི་རྒྱུ་ནོར་རང་འཁོར་སོགས་ཐམས་ཅད་ནས་ཐམས་ཅད་ལྷ་ལ་རེ་བཅོལ་ཁོ་ན་བྱས་ཏེ་དུས་འདའ་སོང་།
ཚེ་འདི་བའི་ལས་དོན་ཀུན་པོ་ལྷ་ལ་བཅོལ་བར་མ་ཟད། ཕྱི་མའི་ཐར་ལམ་ཐོབ་ཐབས་ཀྱང་ལྷ་ལ་སྐྱབས་བཅོལ་བྱས། སྤྱིར་རང་རིགས་འདི་གཞན་རིགས་དང་མི་འདྲ་ཞིང་རྒྱང་མཐོང་བི་འདུན་པ་ཆེ་བ། གཏན་བདེའི་ཕྱི་ཐག་ལ་མནོ་བསམ་གཏོང་བ། འཕྲལ་གྱི་བདེ་སྡུག་ལ་མི་བལྟ་ཞིང་། གཏན་གྱི་བདེ་སྡུག་ལ་བསམ་གཞིག་བྱེད་པ། ཐུང་ངུ་ལ་མི་བལྟ་ཞིང་རིང་པོར་བལྟ་བ་སོགས་ཀྱི་དགེ་མཚན་རླབས་པོ་ཆེ་མཆིས། དངོས་གནས་བཤད་ན། འཕྲལ་གྱི་ཕན་པ་དང་གཏན་གྱི་བདེ་བ་ཀུན་པོ་ཡང་རང་ཉིད་ཀྱི་བརྩོན་པ་ལ་རག་ལས་ཏེ། ཇི་སྐད་དུ།
ངས་ནི་ཁྱེད་ལ་ཐར་བའི་ཐབས་བསྟན་གྱི། ཐར་བ་རང་ལ་རག་ལས་བརྩོན་པར་གྱིས་ཞེས་པ་དང་། དེ་བཞིན་དུ། འགྲོ་བའི་སྡུག་བསྔལ་ཕྱག་གིས་མི་སེལ་ཞིང་། ཉིད་ཀྱི་རྟོགས་པ་གཞན་ལ་སྤོར་མི་ནུས། ཆོས་ཉིད་ཞི་བ་བསྟན་པས་གྲོལ་བར་འགྱུར་ཞེས་རང་གིས་བརྩོན་པས་བསྒྲུབ་པའི་དགེ་བ་དགོས་ཚུལ་གསུངས་ན་ཡང་། འབད་སྒྲུབ་ཀྱི་དགེ་བ་རིང་དུ་དོར་ཏེ་ལྷ་ལ་རེ་བཅོལ་བྱེད་པའི་བསྟན་པ་ཆེས་ཆེ་བ་དར་ས་རང་རིགས་ཀྱི་ས་ཁོངས་སུ་མཆིས། 251འདིས་ཀྱང་བར་དུ་རེ་སྒུག་དར་འཕེལ་བྱུང་ཚུལ་དེ་མཚོན་ཡོད། ཐ་ན་བྱིས་པ་དང་གཞོན་ནུ་ལང་ཚོ་དར་བ་དག་གི་ཤེས་རབ་ཀྱང་འབད་སྦྱོང་མི་དགོས་ཤིང་། འཇམ་དཔལ་དབྱངས་ཀྱིས་ཤེས་རབ་ལག་མཐིལ་དུ་རྡོག་རྡོག་ཏུ་འཇོག་རྒྱུའི་རེ་བཅོལ་བྱེད་པ་འདི་དག་རེ་སྒུག་གི་ངན་གོམས་སོང་བའི་ཤུགས་རྐྱེན་རེད།
དུས་རབས་གསར་བའི་ཉི་གཞོན་གངས་ལྗོངས་འཛིན་མའི་ཁྱོན་དུ་འཕོས་ཏེ། དཔལ་འབྱོར་དབྱར་མཚོ་ལྟར་འཕེལ་རྒྱས་འགྲོ་བཞིན་པའི་དུས་འདིར། ཨ་རོགས་བལྟ་ས། ཁྱིམ་མཚེས་ཉན་སའི་གཞན་རིགས་དང་གཞན་གྱི་རྒྱལ་ཁབ་ཀྱི་མི་སྣ་དེ་དག་གིས་ཡན་ལག་ལྔ་སོགས་རང་ལུས་རིན་པོ་ཆེ་བེེད་སྤྱོད་བཏང་ནས་བདག་ཉིད་བདག་གི་མགོན་དུ་བཟུང་སྟེ། འཚོ་གནས་གཞན་ལ་རེ་སྒུག་མི་བྱེད་ཅིང་རང་སྟོབས་རང་སྤེལ་ཚད་ལྡན་ཞིག་ལག་བསྟར་བྱེད་དུས། རང་རིགས་ཀྱི་མི་མང་ཤོས་ཤིག་གིས་གཞན་གྱི་རོགས་རམ་དང་། གཞན་རྟེན་གྱི་འཚོ་བ་ལ་སྤྱོད་ཅིང་། རང་ལུས་རིན་པོ་ཆེ་བེད་མི་ཆོད་ཅིང་ཆུད་ཟོས་སུ་བཏང་སྟེ། ཟ་ཉལ་གཉིས་ཀྱིས་དུས་འདའ་བ་འདི་ཆེས་སེམས་ཕམ་འོས་པ་ཞིག་རེད། གཞན་ལ་རེ་སྒུག་ཁོ་ན་བྱེད་པའི་མི་རིགས་དེ་ལ་འཕེལ་རྒྱས་ཀྱི་རེ་བ་གཏན་ནས་མེད།
དུད་འགྲོས་ཀྱང་རང་གི་འཚོ་སྡོད་གཞན་བརྟེན་བྱེད་མི་དགོས་ན་ང་ཚོ་འགྲོ་བ་མི་ཡིན་པ། སྨྲ་ཤེས་དོན་གོ་ཡིན་པ་ཞིག་གིས་གཞན་བརྟེན་བྱེད་དགོས་ན་ཡ་མཚར། དེང་སང་འཛམ་གླིང་སྤྱི་འགྲོས་ལྟར། དབུལ་ཕྱུག་སྙོམས་པ་དང་། དབུལ་པོ་ལ་ལྟ་རྟོག་ཁྱད་པར་ཅན་བྱེད་པ། ཕྱུག་པོས་དབུལ་པོ་ལ་རོགས་རམ་བྱེད་པ། འདི་དག་ཡ་རབས་ཀྱི་ལས་སུ་སྣང་ཞིང་བཀུར་འོས་པ་ཞིག་ལགས་ཀྱང་། འདི་འདྲའི་དར་སྲོལ་གྱིས་དབུལ་པོ་ཟ་ལོབས་ཀྱི་གོམས་གཤིས་སོང་ན་རང་ཐོག་གི་འབད་བརྩོན་མི་བྱེད་ཅིང་། རང་ཐོག་གི་ཡར་ཐོན་དང་། ཡར་བསྐྱེད་གང་ཡང་མི་ཐོན་ཞིང་ཕན་པ་ལས་ཀྱང་གནོད་པ་ཨེ་ཆེ་ཆེ་རུ་འགྱུར་རྒྱུ་གདོན་མི་ཟ།
དཔེར་ན། ས་ཁུལ་འགའ་རུ་ལྟ་རྟོག་ལ་རེ་བའི་མི་དག་གིས་ལྟ་རྟོག་ཁོ་ན་ལ་བལྟས་ཏེ། དེ་ཁོ་ན་ལ་རེ་སྒུག་བྱས་ཏེ། རང་ལུས་ཡིད་བཞིན་ནོར་252བུ་བེད་མི་སྤྱོད་ཅིང་། སང་ལོའི་ལྟ་རྟོག་དེ་ད་ལོར་ཟ་འཐུང་བྱས་ཏེ། ཡས་ནས་ཆང་དང་ཨ་རག མས་ནས་ཤ་དང་མར་འཁྱེར་ཤོག ང་ལ་སང་ལོ་ལྟ་རྟོག་སྒོར་མོ་ཡོད་པས་སྤྲད་ཆོག་ཅེས་དེ་ཁོ་ན་ལ་འབྱུང་པོས་ལྷག་མ་སྒུག་པ་བཞིན་ལྟོས་ཏེ་སྡོད་ཀྱི་འདུག དེ་ལྟར་ན། ལྟ་རྟོག་རོགས་རམ་གྱིས་ཟ་ཉལ་གཉིས་སློབ་པ་ལས་གཞན་ཡར་བསྐྱེད་དང་།
མི་སྤུས་གཙང་ཞིག་ཏུ་བསྐྱེད་བསྲིང་བྱེད་ཐུབ་པའི་དུས་མི་འདུག ཁོར་ཡུག་བཟང་པོ་འདི་འདྲ་ལ་མ་རྩའི་རྒྱུ་ཆ་སྟེ་ཐོན་ཁུངས་ཕུན་སུམ་ཚོགས་ཤིང་། དངོས་པོ་གྱ་ནོམ་པ་འདི་དག་རྩོལ་བ་ཅུང་ཞིག་གིས་དཔལ་འབྱོར་ཅན་དུ་བསྒྱུར་ནས་རང་ཉིད་རང་གི་སྐྱབས་སུ་བསྟེན་ན་འདི་ལས་བཟང་ཅི་ཡོད། གལ་ཏེ་རེ་སྒུག་ཁོ་ནས་དུས་འདའ་ན་མཐར་འབྲས་ནི་སྟོང་པ་རང་རེད། བཞི་པ། སི་ཁྲོན་ཞིང་ཆེན་བོད་ཡིག་སློབ་གྲྭའི་ཤུགས་རྐྱེན་བརྗོད་པ། གོ་ལ་ཟླུམ་པོ་འདིར་སི་ཁྲོན་ཞིང་ཆེན་བོད་ཡིག་སློབ་གྲྭ་ཞེས་པའི་ཟླུམ་གཟུགས་ཟླ་བའི་གོ་ལ་སྟེ་དྲ་ཟུར་གྱི་ཚ་ཟེར་མི་ལྡན་ཡང་ཞི་འཇམ་གྱི་འོད་མདངས་ཅན་ཞིག འཛིན་མའི་མཁའ་ལ་མངོན་པར་ཤར་ནས་མི་ལོ་ཉི་ཤུ་ལྷག་ཙམ་ལས་མ་སོང་། བློ་གསལ་གཞོན་སྐྱེས་ཀྱི་ཀུན་དཱ་ཚར་དུ་དངར་བ་བསྐྱེད་བསྲིངས་ཐུབ་པ་འདི་ཀུན་གྱིས་ཤེས་གསལ་ལྟར་ལགས། དེང་དུས་མཁས་བརྒྱ་འགྲན་གླེང་།
མེ་ཏོག་མཉམ་བཞད་ཀྱི་དུས་རབས་འདིར། དགེ་སློབ་རྣམས་ལ་ཡང་བསམ་པའི་འཁྱེར་སོ། འཇིག་རྟེན་ལྟ་ཚུལ། བློ་སྒོ་འཁོར་ཕྱོགས་ཆོས་དང་འཇིག་རྟེན་ལ་ལག་ལེན་བསྟར་ཚུལ་བཅས་ཀྱིས་འཇིག་རྟེན་ཆེན་པོའི་ནང་དུ་འཇིག་རྟེན་ཆུང་ངུའི་ས་ཁོངས་ཤིག་ཆགས་ཡོད། དེ་ལས་ཀྱང་དེང་དུས་ལྷ་ཆོས་253རིག་པའི་བླ་བྲེ་མཁའ་ལ་བྲེས། ཆབ་སྲིད་རིག་པའི་དར་ཆ་མཐོ་རུ་བསྒྲེངས། ལྷ་འདྲེ་གཏོར་བྱེད་ཀྱི་རིགས་པ་མི་འཇིགས་སེང་གེའི་ང་རོ་སྒྲོག གསར་རྩོམ་རིག་པའི་མྱུ་གུ་འཚར་ལོངས་རྒྱས། དེང་རབས་རིག་པའི་འབྲུག་སྒྲ་འབྱིན་པ་སོགས་འདི་བཟང་དང་དེ་བཟང་། འདི་དགའ་དང་དེ་དགའ་སོགས་རྩོད་པའི་ང་རོ་བསྒྲགས་ཏེ་རྙོག་འཛིང་མེ་ལྟར་འབར།
བསམ་གཞིག་ཆུ་ལྟར་འཁོལ་དུས་འདིར། སློབ་གྲྭ་འདི་ཡང་མ་ནོར་ལམ་བཟང་ཞིག་ཏུ་འཇུག་རྒྱུ་གལ་ཆེ། འཇུག་ན་དོན་ཆེ་བ། མ་འཇུག་ན་གྱོང་ཆེ་བའི་ཡར་འཕེན་མར་འཕེན་གྱི་སྟོབས་ནུས་ངེས་ཅན་ཡོད་པ་ཞིག་ཡིན་པས། སློབ་གྲྭའི་སློབ་གསོའི་འཁོར་ཕྱོགས་ལ་དོ་སྣང་བྱེད་རྒྱུ་གལ་ཆེ། ང་ཚོའི་ད་ལྟ་སློབ་གྲྭ་འདིའི་བྱ་བཞག་སྐོར་ཅུང་ཟད་ཞིག་གླེང་འདོད་པ་ནི་འདི་ལྟར། ང་ཚོའི་མིག་གི་འཛེར་མ་རུ་གྱུར་པའི་འཇིག་རྟེན་གྱི་བཀག་རྡོ་རུ་མཐོང་བའི་བླ་མ་དང་མཁན་པོ་དེ་དག་སློབ་ར་འདིའི་རྒྱན་དུ་གྱུར་པ་སྟེ། མཁའ་ལ་ཉི་ཟླས་རྒྱན་པ་དང་འདྲ། སློབ་གྲྭ་འདི་ཐོག་མ་འཛུགས་དུས་ཀྱང་དགོན་སྡེ་ཁག་གི་མཁས་ཆེན་ཚོ་གདན་ཞུས་བྱས་ཏེ་བོད་ཀྱི་རིག་པ་སློབ་པའི་འགོ་བཙུགས། དངོས་གནས་བཤད་ན་དགོན་པ་ཁག་གི་ཆོས་ལུགས་པ་ཚོ་འཇིག་རྟེན་འཕེལ་རྒྱས་གཏོང་བའི་བཀག་རྡོ་ཞིག་ཡིན་ཞེས་བཤད་སྲོལ་མཆིས་ཀྱང་།
འཇིག་རྟེན་འཕེལ་རྒྱས་གཏོང་བ་ལ་མེད་དུ་མི་རུང་བ་ཡང་ཡིན་ཞེས་བཤད་ཆོག་པ་ལྟ་བུ་ཞིག་སྣང་། སློབ་གྲྭ་འདི་ཡང་ཁོང་ཚོའི་དཔང་ནས་འཚར་ལོངས་བྱུང་ཞིང་ལག་ཆགས་པ་རེད། གསོ་རིག་མཁན་པོ་ཡང་ཁོ་ཚོ་ཡིན་ལ། ལྷ་བཟོ་མཁན་པོ་ཡང་ཁོ་ཚོ་ཡིན། རྩོམ་རིག་མཁན་པོ་ཁོ་ཚོ་ཡིན་ལ། ཤིང་བཟོ་མཁན་པོ་ཡང་ཁོ་ཚོ་ཡིན། ནང་ཚད་མཁན་པོ་ཁོ་ཚོ་ཡིན་ལ་རྡོ་བཟོ་མཁན་པོ་ཡང་ཁོ་ཚོ་ཡིན། ཟློས་གར་མཁན་པོ་ཁོ་ཚོ་ཡིན་ལ། སྐར་རྩིས་མཁན་པོ་ཡང་ཁོ་ཚོ་ཡིན། ཁོ་ཚོའི་དྲིན་ལས་ན་གཞོན་མང་པོ་ཞིག་འཚོ་སྡོད་ཀྱི་མཐུན་རྐྱེན་ཆ་ཚང་རྙེད།
སློབ་གྲྭ་འདི་ནི་ཁ་བཤད་ཉུང་ལ་ལག་ལེན་མང་ཙམ་པ། རྩོད་པ་ཉུང་ལ་མཐུན་སྒྲིལ་མང་ཙམ་པ། སྟོང་འུར་ཉུང་ལ་དོན་དངོས་254མང་ཙམ་པ། བསམ་གཞིགས་ཉུང་ཙམ་ལ་ལག་རྩལ་རིག་པ་མང་ཙམ་པ ལྷ་འདྲེའི་རྟགས་གསལ་ཉུང་ལ་འཚོ་སྡོད་རིག་པ་མང་ཙམ་པ། བག་ཆགས་དཀྲུག་རྒྱུ་ཉུང་ཙམ་པ། ལྟོ་རྒྱབ་ཕན་ངེས་ཀྱི་རིག་པ་མང་ཙམ་པ། གནམ་མཆོང་ས་མཆོང་ཉུང་ཙམ་པ། ལས་དོན་ལག་ཏུ་ལེན་རྒྱུ་མང་ཙམ་པ། ཁ་ཟ་མ་དང་འཕྲད་ཐབས། ལུས་ལས་དོན་དང་འཕྲད་ཐབས་རིག་པ་འདི་ན་དར།
འཚོ་སྡོད་རིག་པ་དབྱར་མཚོ་ལྟར་རྒྱས་རུང་། མེས་པོ་གོང་མ་ལ་དམོད་སྔགས་འདོན་མི་དགོས་པ། བཟོ་རྩལ་རིག་པ་སྐར་ཚོགས་ལྟར་བཀྲ་རུང་སྒྲ་སྐད་རིག་པ་ལ་ངན་བཙོག་བལྟ་མི་དགོས་པ། གསོ།་ བ་རིག་པའི་ལོ་འདབ་རྒྱས་རུང་། ནང་ཚད་རིག་པ་ལ་བཀའ་བཀྱོན་བྱེད་མི་དགོས་པ་དག་སྟེ། གཞན་གྱིས་མེ་ཆུ་ལྟར་འགལ་བར་འཛིན་པའི་རིགས་མང་པོ་ཞིག་འདི་ན་འགལ་མེད་གྲོགས་སུ་སྦྲན་ཐུབ་པ་དང་། དངོས་གནས་བཤད་ན། འཇིག་རྟེན་གྱི་ཁ་དཔེ་ལ། ཁ་བཤད་ཆུ་ཡི་ཝུ་བ།
ལག་ལེན་གསེར་གྱི་ཐིགས་པ་ཞེས་པ། ཁ་བཤད་ལས་ཀྱང་ལག་ལེན་གལ་ཆེ་ཞིང་། ཁ་བཤད་ལས་ཀྱང་ལག་ལེན་དཀའ་བ། བཤད་པ་མི་བདེན་བྱ་བ་བདེན། རྒས་པ་མི་བདེན་གཉེར་མ་བདེན་ཞེས་པ་དང་། དེ་བཞིན་དུ་བཤད་པ་མི་གཙོ་བསྒྲུབ་པ་གཙོ་ཟེར་བ་སོགས་ཀྱིས་བསྒྲུབ་རྒྱུ་འདི་གནད་དུ་བཟུང་སྟེ། རང་རིགས་འཚོ་སྡོད་ལ་ཕན་ངེས་ཤིག་ལག་བསྟར་བྱེད་ན་ཅིས་ཀྱང་མི་དགའ་འམ། རིག་པ་ཐོག་ལས་ཚ་བ། ལྷག་བསམ་ཟླ་ལྟར་དཀར་བ། ཕོད་པ་རི་ལས་མཐོ་བ།
དཔའ་སྙིང་གེ་སར་ལས་ཆེ་བའི་ན་གཞོན་འདི་དག་ནི་ང་ཚོའི་ནང་དུ་མ་ཡོད་དེ་ཡོད་ཡིན་པས་ཁོང་ཚོས་ང་ཚོའི་འཚོ་སྡོད་ལ་ཕན་ངེས་དེ་ལག་ལེན་གྱི་ཐོག་ནས་ར་སྤྲོད་བཟོ་རྒྱུའི་གསོལ་བ་སྙིང་ནས་འདེབས་པ་ཡིན། སྨན་དཔྱད་བཀླག་པས་ནད་པ་ལ་མི་ཕན་པ་ལྟར། ང་ཚོས་སྨྲེ་ངག་འདོན་པས་ཅི་ཕན། གལ་ཏེ་ང་ཚོས་འཚོ་སྡོད་ལ་ཕན་ངེས་མི་ཐོན་ཁྱི་དང་འདྲ་ཞེས་ངན་སྨད་པ་ཁོ་ནས་དུས་འདའ་ན། དཔའ་མི་ཐོན་མཁན་ལ་བཤད་རྒྱུ་མང་ཟེར་བ་དེ་མི་འགྱུར་རམ། སློབ་ར་འདིས་ཀྱང་འདི་འདྲའི་ལག་ཤེས་སྣ་255རེའི་བསྟན་པ་བཙུགས་པ་དང་། བསྟན་པ་སྤེལ་བ་ལ་བསམ་གཞིགས་ངེས་ཅན་དང་། བརྒྱུད་རིམ་ངེས་ཅན། དཀའ་སྤྱད་ངེས་ཅན་ཞིག་དགོས་ཀྱི་འདུག་པས་ལས་སླ་མོ་གང་ན་ཡིན། ལྷ་འདྲེ་གཏོར་བྱེད་ཀྱི་དཔེ་ཆ་ཁྲི་ཕྲག་ཅིག་བྲིས་པ་ལས་ཀྱང་འདི་འདྲའི་ལག་རྩལ་སྣ་རེའི་བསྟན་པ་བཙུགས་ན་འཚོ་སྡོད་ལ་ཕན་ངེས་སུ་གྱུར་འདུག་སྙམ།
ང་ཚོས་ཀོ་ལྷམ་ཞིག་ལ་ལྷན་པ་ཐབས་ཆག་ཅིག་ཕོག་པའི་ལག་རྩལ་མི་ལྡན་བཞིན་གྲལ་རིམ་འཐབ་རྩོད་ཀྱི་རྐང་འཛིན་ཏེ་བགྲོ་གླེང་གིས་དུས་ཚོད་ཆུད་ཟོས་སུ་འགྲོ་བྱེད་ལས་ཕན་པ་ཨེ་ཡོད། ཟླ་བའི་གོ་ལར་དཔུང་འཇུག་བྱེད་པའི། སྔོན་ཐོན་གྱི་རྒྱལ་ཁབ་འདི་དག་གིས་ཀྱང་ལག་ལེན་གཙོ་བོ་བྱས་པ་ལས་ཁ་བཤད་གཙོ་བོ་བྱས་ཡོད་ཚོད་མ་རེད། འདི་དག་ལ་ཐུགས་བསམ་རེ་བཞེས་པའི་རེ་བ་ཡང་སྙིང་ནས་ཞུ་བ་ཡིན། མ་གཞིར་ངས་ཀྱང་ཕུ་ནུ་ཚོ་ལ་རེ་བ་ཐལ་ཆེ་བའི་སྐྱོན་འདྲ་ཨེ་ཡོད་ན་མ་གཏོགས། ཕུ་ནུ་འདི་ཚོས་མ་ཐོན་ན་སུས་ཐོན། འདི་ཚོས་རང་རིགས་འདི་མཚར་སྡུག་འོད་སྟོང་འབར་བ། གཞན་རིགས་ལས་ཀྱང་མཆོག་གྱུར་གྱི་གོ་སར་བཀོད་པ། འདས་པའི་ལོ་རྒྱུས་ལ་ཡིད་སྨོན་ཤོར་མི་དགོས་པ། ལྷ་ཀླུ་གཉན་གསུམ་ལ་རེ་བཅོལ་བྱེད་མི་དགོས་པ།
མེས་པོ་ལ་ལེ་བརྡ་བྱེད་མི་དགོས་པའི་ཉི་མ་ཞིག་འཆར་ཁར་བཅུག་པའི་ཡིད་ཆེས་ཡོད། ང་ཚོའི་ལྷ་ཀླུ་གཉན་གསུམ་ལ་རེ་བཅོལ་བྱེད་མི་དགོས་པར་རང་ཉིད་ཀྱིས་རང་མགོ་ཐོན་པ་ཞིག་བྱུང་ན་དེ་ལས་དགའ་བ་ཅི་ཡོད། ལྷ་ལ་རེ་བཅོལ་བྱེད་པ་འདི་རང་རིགས་ཨུ་ཐུག་པའི་རྟགས་ཤིག་ཡིན་པ་ལས་སྐྱིད་ཆེ་བའི་རྟགས་མིན་པ་སུས་ཀྱང་གོ དེ་བཞིན་དུ་མེས་པོ་དག་ལ་ལེ་བརྡ་བྱེད་དགོས་བྱུང་བ་འདི་ཡང་བཀྲ་ཤིས་པའི་རྟགས་མ་ཡིན་ཞིང་སྣ་ནག་མའི་ཁོངས་སུ་གཏོགས་པ་ཞིག་རེད། དེང་སང་འཛམ་གླིང་ཞི་བདེ། སྤྱི་ཚོགས་མཛའ་མཐུན། ཁོར་ཡུག་བདེ་འཇགས། སྐྱེ་དངོས་ཡར་རྒྱས་བཅས་ནི་དུས་རབས་འདིས་བཏོན་པའི་རེ་བ་དང་པོ་དེ་ཡིན་པ་ལ། ང་ཚོས་ཕ་མའི་ཐོག་ལ་བཀའ་བཀྱོན་བྱེད། ཕུ་ནུ་བར་ལ་འཐབ་རྩོད་སློང་དགོས་བྱུང་བ་འདི་ངུ་འོས་པ་ལས་དགོད་256འོས་པ་ཞིག་མིན།
ང་ཚོས་སྲོལ་རྒྱུན་གྱི་ལག་རྩལ་རིག་པ་འདི་དག་ཚད་ལྡན་ཞིག་ལག་བསྟར་བྱེད་ཐུབ་ན་དཔལ་འབྱོར་གྱི་ཡོང་སྒོ་བཟང་བ། གཞན་རིགས་ལ་ཡིད་སྨོན་ཤོར་མི་དགོས་པ་ཞིག་ཡོང་ངེས་རེད། དཔེར་ན་འཇར་མན་གྱིས་རྒུན་ཆང་བཟོས་པའི་ལག་རྩལ་སྤྱོད་པ་དང་། ཨི་ཊ་ལི་ཡིས་ཀོ་ལྤགས་ཀྱིས་ལག་རྩལ་སྤྱོད་སྟངས་བཟང་བས་རྒྱལ་ཁབ་གཉིས་ལ་སྒོར་མོའི་ཡོང་འབབ་བཟང་བ་ལ་སྐད་གྲགས་འདུག དེ་བཞིན་རིའུ་སི་རྒྱལ་ཁབ་གཅིག་གིས་ཡུལ་སྐོར་སྣེ་ལེན་དང་། ཆུ་ཚོད་འཁོར་ལོ་བཟོས་པས་ཁ་གསོ་རྒྱབ་འགེབ་ཀྱི་མཐུན་རྐྱེན་ཕུན་སུམ་ཚོགས་པ་ཞིག་འཛོམས་པ་དང་། གོ་ཐོས་ལྟར་ན་རིའུ་སི་རྒྱལ་ཁབ་ཀྱི་ཁྱིམ་ཚང་དང་ཁྱིམ་ཚང་གིས་ཆུ་ཚོད་འཁོར་ལོ་སྤུས་ལྡན་བཟོས་ཏེ་ཚོང་ར་ལ་འགྲེམ་གྱི་ཡོད་པའི་སྐད་ཆ་འདུག ང་ཚོས་ཕུ་ནུ་ནང་རྩོད་བྱས་པ་ལས་དཔལ་འབྱོར་རིག་པ་དང་སྔོན་ཐོན་རྒྱལ་ཁབ་འདི་དག་གིས་དཔལ་འབྱོར་ལག་བསྟར་བྱེད་ཚུལ་ལ་མིག་རྣ་བེད་སྤྱོད་དེ་མིག་དཔེར་བཟུང་ནས་འབད་བརྩོན་བྱེད་ན་དགའ་སྙམ། མ་གཞི་ང་ཚོའི་རྒྱལ་ཁབ་འདི་ཀླད་པའི་རིག་པ་སྦྱོང་རྒྱུ་ཤུགས་ཆེ་ལ། ལག་རྩལ་རིག་པ་སྦྱོང་རྒྱུ་ཆེས་ཉུང་།
རྒྱུ་མཚན་དེས་འཆད་རྩོམ་གྱི་ལས་བྱེད་པ་ཇེ་མང་སོང་རྐྱེན་ལག་རྩལ་གྱི་ཤེས་ཅན་ཇེ་ཉུང་ཕྱིན་སྟབས། ད་ལྟ་གནས་ཚུལ་འདི་འགྱུར་ལྡོག་གཏོང་འཆར་ཡོད་པ་རེད། ཁྱད་པར་དུ་རང་རིགས་ནི་དེ་ལས་ཀྱང་བཤད་རྐྱང་གིས་དུས་ཚོད་བཏང་སྟེ། གཏང་རྒྱུ་རིལ་མ་ཙམ་ལ་བརླ་རྒྱལ་སྒོ་ཏྲེམ་བསྒྲད་དེ་གནམ་བཤད་ས་བཤད་བྱས་ཏེ། ལས་ཀ་སྣ་གཅིག་ཀྱང་ཕུན་སུམ་ཚོགས་པ་ཐོན་དཀའ་བཞིན་རྩོད་པ་འཕར་མ་དང་། བསམ་གཞིགས་འཕར་མ་བྱེད་ཀྱིན་འདུག་སྙམ། 257ལྔ་པ། ཆོས་སྲིད་ཀྱི་གནས་ལུགས་ཇི་བཞིན་བརྗོད་པ། ཆོས་ཞེས་པའི་སྒྲ་འདི་དོན་བཅུ་ལ་འཇུག་པ་ལས། སྐབས་འདིར་དམ་པའི་ཆོས་ལ་འཇུག་གི་ཡོད་པས།
དམ་པའི་ཆོས་ཞེས་པ་ནི་ཕུལ་བྱུང་གི་ཆོས་སམ། དོན་དམ་པའི་ཆོས་ཞེས་པའམ། ཡང་ན་སངས་རྒྱས་དམ་པ་དེའི་ཆོས་ཡིན་པས་ན་ཞེས་པ་སོགས་ལ་འགྲེལ་ཆོག ནང་པའི་ཆོས་འདི་ལ། སྒྲུབ་སྟངས་ཀྱི་ཐད་ནས། ལེགས་སྨོན་གྱི་ཆོས། མངོན་མཐོའི་ཆོས། ངེས་ལེགས་ཀྱི་ཆོས་སོགས་སུ་འགྱུར་བ། ཡང་ན་སྤྲོས་བཅས་ཀྱི་ཆོས་དང་། སྤྲོས་མེད་ཀྱི་ཆོས་ཞེས་པ་གཉིས་སུ་འགྱུར།
བདག་ཅག་གི་སྟོན་པས་རྒྱལ་སྲིད་མཆི་མའི་ཐལ་བ་བཞིན་སྤངས་ཏེ་རབ་ཏུ་བྱུང་སྟེ་དཀའ་བར་སྤྱད་ནས་མངོན་པར་སངས་རྒྱས་པ། རྒྱུ་མཚན་འདིས་རྒྱལ་སྲིད་ཆོས་སྲིད་གཉིས་གང་ཟག་གཅིག་གིས་སྟན་ཐོག་གཅིག་ཏུ་ལག་བསྟར་བྱེད་ཐབས་མེད་པ་ཞིག་གོ་དགོས་ཀྱི་སྟོན་པ་ནུས་མེད་ཨུ་ཐུག་གིས་རྒྱལ་སྲིད་ཆོས་སྲིད་གཉིས་ལས་གཅིག་གཏོང་དགོས་ཐུག་པ་ཞིག་གོ་མི་རུང་། དེ་ལྟར་ན་ཆོས་དང་འཇིག་རྟེན་གཉིས་ནི་མེ་ཆུ་ལྟར་འགལ་ཟླར་གྱུར་བ་ཞིག་མཐོང་། ཡང་འཇམ་མགོན་ས་པཎ་གྱིས་ལེགས་པར་དཔྱད་ན་ཆོས་དང་མི་འགལ་ཞིང་། འཇིག་རྟེན་བྱ་བ་ཀུན་ནས་ལེགས་གྲུབ་པ། ཞེས་ཆོས་དང་འཇིག་རྟེན་འགལ་མེད་ཀྱིས་གཅིག་གྲོགས་གཅིག་དང་། གཅིག་ཕན་གཅིག་གིས་བྱེད་པའི་རིགས་པ་ཞིག་ཡོད་པ་ལྟར་བྱས་ཏེ། ཉིད་ཀྱིས་ཆོས་སྲིད་ཟུང་འབྲེལ་གྱི་ཤིང་རྟའི་སྲོལ་འབྱེད་པ། ཆོས་སྲིད་གནམ་ས་གཉིས་ཀྱི་བསྟན་པ་དེ་ཧྲིལ་བོར་འཛིན་པའི་སྲོལ་གསར་དུ་གཏོད་པ་ལགས། དེ་བཞིན་དུ་ཕུན་སུམ་ཚོགས་པ་སྡེ་བཞི་ཞེས་ཆོས་ནོར་འདོད་ཐར་བཞི་ཡོད་ཆོག་པ་ཞིག་འདོད་པ་འདི་ཇི་ལྟར་འཇོག
མནོ་བསམ་གཏོང་དགོས་པ་ཞིག་ཡིན། ཚེ་འདིའི་བདེ་ཐབས་258 ་ནོར་དང་འདོད་ཡོན་གྱིས་ཕྱུག་པ། ཕྱི་མར་བདེ་ཐབས་ཆོས་དང་ཐར་བས་རྒྱན་ཆོག་པ་ཞིག་ཡིན་ན་དེ་ལས་བཟང་བ་ཞིག་ཅི་ཡོད། མ་གཞིར་ང་ཚོ་བོད་མིས་ཀྱང་འཛམ་གླིང་གེ་སར་རྒྱལ་པོའི་སྒྲུང་ལ་དད་ཅིང་། གེ་སར་རྒྱལ་པོའི་རྣམ་ཐར་ལ་འདུན་པ། ཁྱད་པར་དུ་དཀར་ཕྱོགས་དགེ་བ་སྐྱོང་ཚུལ། ནག་ཕྱོགས་བདུད་སྡེ་བཅོམ་ཚུལ། ད་དུང་ཁོང་ནི་ས་བཅུ་ཐོབ་པའི་སངས་རྒྱས། འགྲོ་དྲུག་འདྲེན་པའི་བླ་མ་ཡིན་ཞིང་། བདུད་སྡེ་རྩ་ལག་དང་བཅས་པའི་རུ་དཔུང་འཇོམས་པ་ལ་དམེ་ཤི་ཁྲག་གི་འཁོར་ལོ་སྐོར་རུང་།
དམ་པའི་ཆོས་དང་འགལ་མེད་ཟུང་དུ་སྦྲེལ་ཐུབ་པ་ཞིག་ཡིན་པར་འདོད། དེ་ལྟར་ན་གེ་སར་རྒྱལ་པོའི་ལས་ཀ་འདི་ཆོས་སྲིད་ཟུང་འབྲེལ་ཟེར་བ་ཡིན་ནམ་བརྟགས་པར་འཚལ རང་རིགས་ཀྱིས་དམ་པའི་ཆོས་ལ་དད་འདུན་བྱེད་བཞིན་ཆབ་སྲིད་ཀྱི་དབུ་འཕང་རི་ལས་མཐོ་ཙམ་པ་ཞིག་བསྐྱངས་ཏེ་གེ་སར་རྒྱལ་པོའི་རྗེས་འཇུག་བྱ་ཐུབ་ན་ལོས་བཟང་། གེ་སར་རྒྱལ་པོ་དེ་དོན་དུ་ཆོས་པ་ཡིན་རུང་འཇིག་རྟེན་སྲིད་ལུགས་ལ་ཆེད་མཁས་ཏེ། དཔལ་འབྱོར་དར་རྒྱས་གཏོང་བ། ཆབ་སྲིད་བརྟན་བརླིང་བྱེད་པ། འབངས་མི་བདེ་ལ་བཀོད་པ། དགྲ་བོ་འདུལ་ལ་མཁས་པ། ལྷ་དང་བླ་མ་ལ་དད་པ་བྱེད་མཁན་བཅས་ཅི་མཚར་མཚར་དང་། ཅི་འདོད་འདོད་ལྟ་བུ་ཞིག་བཤད་འདུག ཆོས་ནོར་འདོད་ཐར་ཏེ་ཕུན་ཚོགས་སྡེ་བཞི་དེ་ཡང་ཁོང་གིས་ལག་བསྟར་བྱེད་འདུག
ངས་གོང་ཞུས་ལྟར། གེ་སར་རྒྱལ་པོའི་རྣམ་ཐར་ལ་དབྱེ་ཞིབ་བྱེད་ན་འདི་ལྟར། སེང་ལྕམ་འབྲུག་མོའི་སྐྲ་བདག སྐྱ་ལོ་མི་ཟོག་གི་བདག་པོ། སྒང་པ་བོད་ཀྱི་སྐྱབས་མགོན། ཁྲ་མོ་གླིང་གི་དཔོན་པོ། ནག་ཕྱོགས་བདུད་ཀྱི་ཁ་གནོན། མདོར་ན་མི་གསད་ཀྱི་ལག་དམར། དགྲ་བོ་རྡུང་བྱེད་ཀྱི་ཐོ་བ། རང་ཕྱོགས་སྐྱོང་ཞིང་གཞན་ཕྱོགས་བཅོམ་པ་སོགས་འཇིག་རྟེན་སྲིད་ལུགས་ལ་མེད་དུ་མི་རུང་བའི་སྐྱེས་བུ་ཞིག་ཡིན་པ་ལས།
རྣམ་པའི་ཆ་ནས་གཤེ་ལ་སླར་མི་གཤེ། བརྡེགས་ལ་སླར་མི་བརྡེག ཁྲོས་ལ་སླར་མི་ཁྲོ་བ། མཚང་འབྲུ་ལ་སླར་མི་འབྲུ་བའི་དགེ་སྦྱོང་གི་ཆོས་བཞི་ལག་བསྟར་བྱེད་མཁན་་ 259ཞིག་ཏུ་མི་སྣང་། གེ་སར་གྱིས་གཞན་སྡེ་ཆོམ་ལ་ཕབ་ཕྱིར་དྲག་པོ་གཡུལ་ལ་འཇུག་ཅིང་། གཟུགས་མེད་ཀྱི་ལྷ་འདྲེ་འདར་བར་བྱེད་པ་དང་། འཇམ་མགོན་ས་པཎ་གྱིས་ཆོས་གོས་རྣམ་གསུམ་སྐུ་ལ་བརྒྱན་ཏེ། གཞན་སྡེ་ཆོས་ཀྱིས་སྐྱངས་ནས། རིས་མེད་བྱང་སེམས་ཀྱི་བསླབ་པ་ལ་འཇུག་པ་གཉིས་ལ་དབྱེ་ཞིབ་ཅིག་བྱོས་དང་གོ་རྒྱུ་ཡོད། འཇམ་མགོན་ས་པཎ་གྱིས་ཆོས་སྲིད་ལག་ལེན་ཇི་ལྟར་བྱས་ཀྱང་ཆོས་པ་ཡིན་པས་ཆོས་ཤུགས་ཆེ་བར་བྱས།
གེ་སར་རྒྱལ་པོས་ཆོསསྲིད་གཉིས་ལ་ལག་ལེན་བྱས་ཀྱང་སྲིད་ཤུགས་ཆེ་བར་བྱས་པ་ཞིག་ཏུ་མི་སྣང་ངམ། འཇམ་མགོན་ས་པཎ་གྱི་ལུགས་ལ་གཞན་སྡེ་ཁེ་ཞིང་རང་སྡེ་ཕམ་པ་དེ་དམ་པའི་ཆོས་ཡིན་པ་ལ། གེ་སར་རྒྱལ་པོའི་ལུགས་ལ་དེ་ལས་ལྡོག་ན་ཆོས་པའི་ལས་སུ་རིགས་པ་འདི་དག་ལ་ང་ཚོའི་བློ་གྲོས་ཀྱིས་ཞིབ་མོ་རྣམ་འཐག་ཅིག་དགོས་ངེས་རེད། སློབ་དཔོན་ཆེན་མོ་མཁྱེན་རབ་འོད་གསལ་གྱིས། ཆོས་ལྡན་རྒྱལ་ཁབ་རྒྱལ་ཁམས་ཀུན་ལ་ཡོད། ཆོས་སྲིད་ཟུང་འབྲེལ་བོད་ཀྱི་ཡུལ་དུ་དར། ཆོས་ལྡན་ཙམ་གྱིས་རྒྱལ་ཁབ་མི་ཕུང་ཀྱང་། ཟུང་དུ་སྦྲེལ་བས་གཉིས་ཀའི་ནུས་པ་ཤོར་ཞེས་གསུངས་པ་ལ། མ་གཞི་ཆོས་སྲིད་ཟུང་འབྲེལ་གྱི་ཚད་གཞི་འདི་ཡིན་ཞེས་པ་ཞིག་གཏན་འཁེལ་མེད་ན་ཆོས་སྲིད་ཟུང་འབྲེལ་ཞེས་བརྒྱ་བཤད་སྟོང་བཤད་བྱས་ཀྱང་ཕན་མེད་དུ་སྣང་། དེ་ལྟར་ན་མི་རིགས་སམ་རྒྱལ་ཁབ་ཅིག་ལ་ཆོས་སྲིད་གཉིས་ཡོད་ཀྱང་ཟུང་འབྲེལ་ཡིན་པས་མ་ཁྱབ་སྟེ།
ཆོས་སྲིད་ཟུང་འབྲེལ་ཟེར་བ་དེ་ཡོངས་གྲགས་ཀྱིས་བཤད་ཚུལ་ལྟར་ན། ཆོས་སྲིད་གཉིས་གང་ཟག་གཅིག་གིས་བདག་གིར་བྱེད་ཅིང་བདག་དབང་བྱེད་པ་ཞིག་སྟེ། མདོར་ན་གསལ་པོར་བཤད་ན་ཆོས་སྲིད་གཉིས་ཀྱི་འགོ་གཙོ་མི་གཅིག་གིས་བྱེད་པ་ལ་ཟེར་གྱི་ཡོད། སྐད་ཆ་འདི་ལ་གོ་རྒྱུ་ངེས་ཅན་ཞིག་ཡོད་དེ་ཐུན་མོང་གི་སྣང་ངོར་གེ་སར་རྒྱལ་པོ་དེ་ནི་སྲིད་ཀྱི་འགོ་གཙོ་ཞིག་ཡིན་པ་ལས་ཆོས་ཀྱི་འགོ་གཙོ་མ་ཡིན་ཟེར་ན་ཆོག དེ་བཞིན་སྲོང་བཙན་སྒམ་པོ་ནི་དེ་ལས་ཀྱང་སྲིད་ཀྱི་འགོ་གཙོ་ཡིན་པ་ལས་ཆོས་ཀྱི་འགོ་གཙོ་མིན། མི་ཆོས་གཙང་མ་བཅུ་དྲུག་དང་། ལྷ་260ཆོས་དགེ་བ་བཅུ་སོགས་སྲོང་བཙན་གྱིས་གཏན་ལ་ཕབ་པ་ཡིན་པས་སྲོང་བཙན་ནི་ཆོས་པ་རེད་སྙམ་ན། དེ་ནི་མ་ཡིན་ཏེ་ཆོས་ཀྱིས་སྲིད་ལ་ཞབས་འདེགས་ཞུ་བ་ཡིན་བར་ཤེས་དགོས། ང་ཚོས་ཤེས་གསལ་ལྟར་སྲོང་བཙན་གྱིས་ཆབ་སྲིད་རྒྱ་བསྐྱེད་ཅིང་། དམག་དོན་དང་རིག་གནས་དར་སྤེལ་བྱས་པ་ལས་ཆོས་ལུགས་མི་སྣ་གསོ་སྐྱོང་བྱེད་པའི་ལོ་རྒྱུས་གཏན་ནས་མེད།
དུང་དཀར་བློ་བཟང་འཕྲིན་ལས་ཀྱིས་ཆོས་སྲིད་ཟུང་འབྲེལ་དངོས་སུ་འགོ་ཚུགས་པའི་དུས་ནི་དཔལ་ལྡན་ས་སྐྱ་པ་དང་མོང་གོལ་མི་རིགས་ཀྱི་རྒྱལ་པོ་གཉིས་འབྲེལ་བ་ཆགས་པ་ནས་ཡིན་གསུང་། ང་ཚོས་སྲོང་བཙན་སྒམ་པོ་ལ་ཆོས་ཀྱི་རྒྱལ་པོ་ཞེས་མཚན་བཏགས་སྲོལ་བྱུང་བ་འདི་ནི། ཆོས་ལུགས་པས་ཕྱིས་སུ་བཏགས་པ་ཡིན་གྱི། སྲོང་བཙན་སྒམ་པོ་ནི་འཇིག་རྟེན་སྲིད་ལུགས་ལ་མཁས་ཤིང་ཆབ་སྲིད་ཀྱི་འགོ་གཙོ་ཡིན་པ་ལས་ཆོས་ལུགས་ཀྱི་འགོ་གཙོ་བྱས་མ་མྱོང་། དེ་བཞིན་དུ་གེ་སར་རྒྱལ་པོའི་ལོ་རྒྱུས་ལ་བསམ་གཞིགས་ཤིག་བྱེད་ན། གེ་སར་རྒྱལ་པོས་ཀྱང་འཇིག་རྟེན་སྲིད་ལུགས་ཀྱི་འགོ་གཙོ་བྱས་པ་ལས་དགོན་སྡེ་མ་བཏབ་པ་དང་། ཆོས་ལུགས་མི་སྣ་གསོ་སྐྱོང་བྱས་པའི་ལོ་རྒྱུས་ཀྱང་མེད། དེ་ལྟར་ན་ཆོས་ལ་དད་པ་ཡོད་པ་ཙམ་གྱི་མི་སྣས་འཇིག་རྟེན་གྱི་བྱ་བ་བྱེད་པ་ཡིན་ན་དེ་ལ་ཆོས་སྲིད་ཟུང་འབྲེལ་མི་བྱ་སྟེ། ཆོས་ལ་དད་པ་ཡོད་པ་ཙམ་གྱིས་ཆོས་ལུགས་ཀྱི་འགོ་གཙོ་ག་ན་འགྱུར། སྤྲོས་མེད་བྱ་གཏང་གི་ཆོས་སྒྲུབ་མཁན་ཞིག་ཡིན་ན་ཆབ་སྲིད་སྐྱོང་རྒྱུ་ཕར་ཞོགདེ་ལྟ་བུའི་གང་ཟག་དེ་འཇིག་རྟེན་གྱི་ཕྱོགས་ལ་ཡང་མེད།
དེ་ལྟ་བུའི་ཆོས་པས་་འཇིག་རྟེན་སྐྱོང་ཐབས་གཏན་ནས་མི་ལྡན། དཔེར་ན་མི་ལ་རས་པས་གལ་ཏེ་ཆབ་སྲིད་ཅིག་སྐྱོང་ན་དེའི་ཆབ་སྲིད་ཀྱི་ལམ་ལུགས་དེ་ཅི་འདྲ་ཞིག་ཡིན་རྒྱུ་རེད། ང་ཚོས་བསམ་བློ་ཐོངས་དང་གོ། ད་ལྟ་འཛམ་གླིང་ན་ནང་ཆོས་དར་བའི་རྒྱལ་ཁབ་དཔེར་ན་འཇར་པན་དང་ཐེའི་གོ་ལྟ་བུའི་གཙོ་འཛིན་པ་དེ་དག་གིས་ནང་ཆོས་ལ་དད་པ་ཙམ་ཡོད་བཞིན་འཇིག་རྟེན་སྲིད་ལུགས་ཡང་དག་བསྒྲུབ་ན། དེ་ལ་ཆོས་སྲིད་ཟུང་འབྲེལ་མི་བྱ། གང་ཡིན་ཟེར་ན་སྲིད་ཀྱི་འགོ་གཙོ་ཡིན་ཞིང་261ཆོས་ལུགས་ཀྱི་འགོ་གཙོ་མ་ཡིན་པའི་ཕྱིར། ཆོས་ལ་དད་པ་ཙམ་གྱིས་འཇིག་རྟེན་སྤོང་ག་ལ་དགོས། ཆོས་ལ་དད་པ་ཡོད་པ་ཙམ་གྱིས་འཇིག་རྟེན་འཕེལ་རྒྱས་མི་གཏོང་བ་ཡང་མ་ཡིན། ཆོས་ལ་དད་པ་ཡོད་པ་ཙམ་གྱིས་དམག་ལས་མི་སྤེལ་བ་ཡང་མ་ཡིན། དེ་ལྟ་བུའི་འགོ་གཙོ་དེས་འཇིག་རྟེན་གཙོ་སྐྱོང་བྱེད་ཅིང་ཆོས་ལུགས་གཙོ་སྐྱོང་མི་བྱེད་ན་དེ་ལ་ཆོས་སྲིད་ཟུང་འབྲེལ་མི་བྱ་ཞིང་།
ཆབ་སྲིད་གཙོ་སྐྱོང་བྱེད་པའི་གྲས་ལ་གཏོགས། ཆབ་སྲིད་ཀྱི་བདག་པོ་ཞིག་ལ་ཆོས་ལུགས་ཀྱི་དྲི་བྲོ་རུང་འཇིག་རྟེན་ཡང་དག་ཅིག་གཙོ་སྐྱོང་གནང་ཆོག དེ་བཞིན་དུ་ཆོས་ལུགས་པ་ཞིག་ལ་འཇིག་རྟེན་གྱི་དྲི་ཙམ་བྲོ་རུང་ཆོས་ལུགས་པ་གཙོ་སྐྱོང་བྱེད་ཆོག ནང་ཆོས་ཚུལ་བཞིན་ཉམས་སུ་བླངས་ཏེ་སྤྲོས་མེད་བྱ་བཏང་པས་ཆོས་ལུགས་གཙོ་བོར་བྱས་པ་ལས་འཇིག་རྟེན་ག་ལ་བསྒྲུབ། ནང་ཆོས་ལ་དད་པ་ཡོད་པ་ཙམ་གྱིས་ཀྱང་ཆོས་ལུགས་གཙོ་སྐྱོང་དང་ཆོས་ལུགས་པའི་འགོ་གཙོ་བྱས་པས་ཁྱབ་རྒྱུ་མ་རེད་སྲིད་ཀྱི་འགོ་གཙོ་ཡང་བྱེད་ལ་འཇིག་རྟེན་གྱི་འགོ་གཙོ་ཡང་བྱེད་པོ་ཞིག་ལ་ཆོས་སྲིད་ཟུང་འབྲེལ་ཟེར། དེ་འདྲའི་མི་སྣ་ལ་སྲིད་ཕྱེད་ཀ་དང་། འཇིག་རྟེན་ཕྱེད་ཀ་ཡོད་པ་ཞིག་ཡིན་པས་ལུགས་གཉིས་ཀྱི་བདག་པོ་ཟེར། མ་གཞི་འཇིག་རྟེན་གྱི་ལས་དོན་ཤུགས་ཆེར་སོང་ན་ཆབ་སྲིད་པ་དང་། ཆོས་ཀྱི་ལས་དོན་ཤུགས་ཆེར་སོང་ན་ཆོས་པ་ཡིན་ཟེར་ན་ཆོག་སྙམ། བདག་འཛིན་ཤུགས་ཆེར་སོང་ན་བདག་མེད་རྟོགས་པའི་བློ་ཉམས་ཆུང་བ་དང་།
བདག་མེད་རྟོགས་པའི་བློ་ཤུགས་ཆེར་སོང་ན་བདག་འཛིན་ཉམས་པ་ཆོས་ཉིད་ཡིན་པ་བཞིན། ཆོས་ཀྱི་བློ་ཤུགས་ཆེར་སོང་ན་འཇིག་རྟེན་གྱི་བློ་ཤུགས་ཆུང་དུ་སོང་བ། འཇིག་རྟེན་གྱི་བློ་ཤུགས་ཆེར་སོང་ན་ཆོས་ཀྱི་བློ་ཤུགས་ཇེ་ཆེར་འགྱུར་རྒྱུ་ཡིན་པ་ལས། ཆོས་དད་ཙམ་གྱིས་ཆོས་པ་ཡིན་པ་དང་། རྩམ་ཟན་ཡིན་པ་ཙམ་གྱིས་འཇིག་རྟེན་པ་ཡིན་ཞེས་ཁ་ཚོན་གཅོད་མི་ཐུབ། ཆོས་དང་འཇིག་རྟེན་གྱི་གཙོ་སྐྱོང་ཟེར་བ་དེ་གང་ཟག་དེས་སྙིང་ཐག་པ་ནས་གང་ལ་འབད་བརྩོན་བྱས། གང་ཞིག་འབུར་དུ་ཐོན་པར་བྱས་གང་ཞིག་མངོན་པར་བྱས་པ་དེ་ལ་262དེའི་གཙོ་སྐྱོང་བྱེད་པོ་ཟེར་དགོས། ཡང་ཆོས་ཀྱིས་ཆབ་སྲིད་ལ་ཞབས་འདེགས་ཞུ་རྒྱུ་དང་། ཆབ་སྲིད་ཀྱིས་ཆོས་ལ་ཞབས་འདེགས་ཞུ་བ་སྟེ་རིགས་གཉིས་ཡོད་དེ། དཔེར་ན།
སྲོང་བཙན་སྒམ་པོ་དང་ཁྲི་སྲོང་ལྡེ་བཙན་འདི་དག་གིས་ཆོས་ཆབ་སྲིད་ཀྱི་རམ་འདེགས་སུ་བསྒྱུར་ཏེ། རྒྱལ་ཁམས་རྒྱ་བསྐྱེད། འབངས་མིའི་བདེ་འཇགས། སྐྱེ་དངོས་སྲུང་སྐྱོབ་བཅས་ལ་དགོས་དབང་གིས་དམ་པའི་ཆོས་ལས་སྤྱོད་སྒོ་ཆེ་བ་དག་ལག་བསྟར་བྱས། ཆོས་པ་ཁག་ཅིག་གིས་ཆབ་སྲིད་ཆོས་ཀྱི་རམ་འདེགས་སུ་ཡོང་ཐབས་བྱས་ཏེ་རང་གི་ཆོས་ལུགས་ཀྱི་གྲུབ་མཐའི་ཆེ་བ་བླ་ན་བསྒྲེངས། ཆོས་སྲིད་ཀྱི་སྐོར་ལ་འདི་འདྲའི་དབྱེ་ཞིབ་བྱེད་དགོས་ཀྱི་རིལ་བོ་རྡོག་རྡོག་གཅིག་ཏུ་འཛིན་ན་གོ་རྒྱུ་གང་ཡང་མེད་སྙམ། དཔེར་ན། ཆོས་ལ་ཡང་སྐྱེས་བུ་ཆུང་ངུའི་ཆོས། སྐྱེས་བུ་འབྲིང་གི་ཆོས། སྐྱེས་བུ་ཆེན་པོའི་ཆོས་ཞེས་ཚན་པ་རེ་རེ་ལ་ལམ་ཆ་ཚང་རེ་ཡོད་པ་ཡིན་པས།
ཆོས་ཞེས་པའི་ཚིག་གཅིག་གིས་རིལ་བུ་ལྟ་བུ་རྡོག་རྡོག་ཅིག་གོ་མི་རུང་། དེ་བཞིན་དུ་ཆབ་སྲིད་ཅེས་པ་དེ་ཡང་ཆབ་འབངས་ཏེ་མངའ་འབངས་སྐྱོང་བར་བྱེད་པའི་འཇིག་རྟེན་སྲིད་པའི་ཁྲིམས་ཀྱི་བྱ་བཞག་ལ་ཟེར་བ་ཡིན་པས་ཆབ་སྲིད་ཀྱང་མི་འདྲ་བ་ཆེས་མང་སྟེ། གནའ་རབས་ཀྱི་ཆབ་སྲིད་དང་། ཉེ་རབས་ཀྱི་ཆབ་སྲིད། དེང་རབས་ཀྱི་ཆབ་སྲིད་བཅས་དང་། རྒྱལ་ཕྱི་ནང་གི་ཏང་སོ་སོའི་ཆབ་སྲིད་བཅས་དབྱེ་སྒོ་མང་ཞིང་ངོ་བོ་དང་རྣམ་པ་མི་འདྲ་བའི་ཁྱད་པར་ཆེ། ཡང་གང་ཟག་ཁག་ཅིག་གིས། ཆབ་སྲིད་ནི་དྲག་པོ་གཡུལ་གྱི་འབྲས་བུ་ཡིན་སྣང་བྱེད་ཀྱང་། མེ་སྐྱོགས་ཀྱི་ཁ་ན་སྲིད་དབང་ཆ་ཚང་བ་དང་། རྒྱུན་རིང་ཞིག་ཐོབ་རྒྱུ་ནི་རི་བོང་རྭ་དང་མཚུངས་ཏེ་དཔེར་ན།
འཛམ་གླིང་གི་དགྲ་འཁྲུགས་དང་པོ་དང་གཉིས་པས་ང་ཚོ་ལ་ར་སྤྲོད་བྱས་པ་ནི། ཕོ་རྒོད་གྲངས་མེད་ཅིག་གིས་མེ་སྒྲོགས་གྲངས་མེད་སྤྱོད་དེ། མི་གྲངས་དེ་འདྲ་མང་པོ་ཞིག་ཤི་རྨས་བྱས་ཀྱང་། མཐར་འབྲས་སྲིད་དབང་ཐོབ་རྒྱུ་ཕར་ཞོག མི་ཤི་རྒྱུ་ཟད་ཀྱི་གྱོང་ཁ་རག་པས་ལོ་གྲངས་མང་པོར་རང་ཉིད་ཉམས་གསོ་བྱེད་མ་ཐུབ་པའི་ལོ་རྒྱུས་མངོན་སུམ་དུ་གྲུབ་པ་འདི་ཀ་263ལགས། ངས་བལྟ་ན་ཆབ་སྲིད་ལམ་ལུགས་ཐུགས་རྗེ་ལྕགས་ཀྱུ་དེ་དང་། བཙན་པོ་གཉའ་ནས་བཀུག་པའི་དྲག་རྒོལ་རྡོ་རྗེའི་ཐོག་མདའ་གཉིས་སྤྱོད་ན་དེ་ལས་བཟང་བ་ཞིག་མི་བདོག་སྙམ། རང་རིགས་ཀྱི་ཆོས་སྲིད་ཟུང་འབྲེལ་བྱས་པས་ཆོས་ཀྱང་མ་འགྲུབ། ཆོས་ནི་ཆོས་སུ་མ་རུང་། སྲིད་ནི་སྲིད་དུ་མ་རུང་ཟེར་ནས་ཞེ་འགྱོད་དྲག་པོར་བྱེད་ཅིང་ཆོས་སྲིད་ཐ་དད།
ཆོས་བཟང་སྲིད་བཟང་ཡ་རབས་ཀྱི་ལས་ལ་འབད་ཡོད་ན་འདི་འདྲའི་རྗེས་ལུས་ཤིག་གང་ན་ཐེབས་ཞེས་སེམས་ཕམ་པ་ལྟར་བྱེད་རུང་། ཆོས་སྲིད་ཟུང་འབྲེལ་མ་བྱས་པའི་མི་རིགས། སྔོན་དུས་གཞན་སྡེ་ཟིལ་གྱིས་གནོན་པ་དེ་དག་ཀྱང་ཉམས་རྒུད་སོང་སྟེ་ཉ་ལས་ཉམས་ཆུང་། ཕག་ལས་མགོ་དམའ་ཙམ་ཞིག་ཆགས་འདུག་པས། དེ་འདྲ་གྱུར་པའི་རྒྱུ་རྐྱེན་ངེས་ཅན་ཞིག་ནི་ལོས་ཡོད་མ་གཏོགས། དེ་དག་གི་དར་རྒུད་དེ་ཆོསསྲིད་ཀྱི་གནད་དོན་ཡིན་ཚད་མ་རེད། དེར་བརྟེན་རང་རིགས་ཀྱི་ཉམས་རྒུད་དང་ཆོས་སྲིད་ཟུང་འབྲེལ་གཉིས་སྦྲེལ་ན་འགྲིག་མིན་བརྟག་པའི་གནས་ཡིན། འཇིག་རྟེན་མ་བསྒྲུབ་ན་ཆོས་འགྲུབ་པས་མ་ཁྱབ་པ་དང་། དེ་བཞིན་དུ་ཆོས་མ་བསྒྲུབ་ན་ཡང་འཇིག་རྟེན་འགྲུབ་པས་མ་ཁྱབ་པའི་དབེར་བརྗོད་གྲངས་ལས་འདས་པ་ཡོད་པས་ཤེས་པར་བྱ། རང་རིགས་ཀྱི་གྲུབ་མཐའི་གཙོ་བོར་འཛིན་པ་དེ་དག་གིས་ཆོས་སྲིད་ཟུང་འབྲེལ་བྱས་སོང་ཞེས་རགས་སྣང་ཙམ་དང་།
རགས་བཤད་ཙམ་གྱིས་ཁ་ཚོན་བཅད་རུང་། དོན་དུ་དེ་དག་གིས་ཆོས་འབངས་བསྐྱངས་བ་ལས། ཆབ་འབངས་བསྐྱངས་བ་མ་ཡིན་ཞིང་། གྲུབ་མཐའ་རྩོད་པ་ལསསྲིད་དབང་རྩོད་པ་མ་ཡིན་པ། ཧྲིལ་གྱིས་དྲིལ་ན་ཆོས་ཀྱི་བསྟན་པ་དམ་དོན་བྱས་ཤིང་། སྲིད་ཀྱི་བསྟན་པ་ལྷོད་ལ་ཤོར་བས། ཆབ་སྲིད་སྐྱོང་པོ་དངོས་མ་ཞིག་མིན་ཟེར་ན་ཆོག་སྙམ། རང་རིགས་ཀྱི་ཆོས་སྲིད་བསྟན་པ་དར་བ་འདིས་བཟང་ངན་གྱི་ཤུགས་རྐྱེན་ག་འདྲ་ཐེབས་ཡོད་བཤད་དཀའ་བ་སྟེ། དཔེར་ན། དེང་སང་མི་རིགས་མང་པོ་ཞིག་གི་ཁྱད་ཆོས་དང་རང་གཤིས་ལ་འགྱུར་བར་ཐེབས་ཏེ།
ཁ་བ་དཀར་པོ་ཆུ་ལ་འགྱུར་བ་བཞིན་ཉམས་རྒུད་འགྲོ་264དུས་འདིར། རང་རིགས་ནི་འཛམ་གླིང་ཆེན་པོའི་སྒང་ན་ཐུན་མིན་གྱི་ངོ་བོ་དང་རྣམ་པས་ལྷང་ངེར་འགྱིང་སྟེ། རང་ཞིག་མ་སོང་བར་སྲོག་གི་ཀ་བ་འདི་འདྲའི་བརྟན་པོ་ཆགས་པ་འདི་གང་གི་བཀའ་དྲིན་ཡིན་ངོ་ཤེས་དགོས། རང་རིགས་ཀྱི་རྒྱལ་རབས་སིལ་བུར་འཐོར་ཏེ། ལུང་ཆུང་རེ་ལ་དཔོན་ཆུང་རེ་བྱས་ཏེ། དགུན་ཁའི་རྩྭ་སྐྱ་བཞིན་འཐོར་ལ་ཁད་དེ་ཡང་མེ་ཏོག་གི་ཆུན་པོ་གཅིག་དང་འདྲ་བ་ལས་གཏོར་བརླག་མ་ཤོར་བ་གཅིག་ཏུ་ཟླུམ་པ་འདི་ཡང་ཆོས་དམ་ཚིག་གི་དྲིན་རང་རེད། སྤྱིར་སྐྱིད་ལ་སྡུག་པའི་འཇིག་རྟེན་མི་ཡུལ་འདིར་མི་རིགས་ཀྱི་འདུ་ཤེས་ཤུགས་ཆེ་ལ་རྒྱལ་ཁབ་ཀྱི་འདུ་ཤེས་ཤུགས་ཆུང་བ། རྒྱལ་ཁབ་ཀྱི་འདུ་ཤེས་ཤུགས་ཆེ་བ་ལ། མི་རིགས་ཀྱི་འདུ་ཤེས་ཤུགས་ཆུང་བ། མི་རིགས་ཀྱི་འདུ་ཤེས་ཤུགས་ཆུང་ལ་ཁྱིམ་ཚང་གི་འདུ་ཤེས་ཤུགས་ཆེ་བ།
ཁྱིམ་ཚང་གི་འདུ་ཤེས་ཤུགས་ཆུང་ལ་མི་རིགས་ཀྱི་འདུ་ཤེས་ཤུགས་ཆེ་བ་སོགས་སྣ་ཚོགས་ཤིག་མཆིས། དེ་བཞིན་དུ་འཇིག་རྟེན་གྱི་འདུ་ཤེས་ཤུགས་ཆེ་ལ་ཆོས་ལུགས་ཀྱི་འདུ་ཤེས་ཤུགས་ཆུང་བ། ཆོས་ལུགས་ཀྱི་འདུ་ཤེས་ཤུགས་ཆེ་ལ་འཇིག་རྟེན་གྱི་འདུ་ཤེས་ཤུགས་ཆུང་བ་སོགས་རྒྱུ་བསགས་ལུགས་མི་འདྲ་བས་འབྲས་བུ་ཐོབ་ལུགས་མི་འདྲ་བ་ལ་སོ་སོར་སྐྱེས་བོ་ཟེར་བ་ལྟར་འབད་ལུགས་མི་འདྲ་བ་ལས་ཐོབ་ལུགས་ཀྱང་མི་འདྲ་བ་ཞིག་གོ ། དྲུག་པ། ལ་རྒྱའི་དགོས་པ་དང་དགེ་མཚན་བརྗོད་པ། ལ་རྒྱ་ཟེར་བ་འདི་འཚོ་ཆས་ལ་མེད་དུ་མི་རུང་བའི་ཉེར་སྤྱོད་དང་འདྲ་བ། ཀུན་ལ་ཡོད་དགོས་པ། ཡོད་ན་བཟང་གྲས་སུ་འགྲོ་བ་ལས་ངན་གྲས་སུ་མི་འགྲོ་བ་ཡིན། ལ་རྒྱ་ཞེས་པའི་ཚིག་འབྲུ་གཉིས་པོ་འདི་མ་ཎི་བགྲངས་པ་ནང་བཞིན་ཉི་མ་རེ་ལ་གྲངས་མེད་ཅིག་ཁ་འདོན་བྱེད་ཚད་རེད། དེ་བཞིན་དུ་མཐོ་རྒྱལ་པོ་265ནས་དམའ་སྤྲང་པོའི་བར།
ཡང་ན་ཆེ་ས་ནས་རྒྱལ་ཁབ་དང་ཆུང་ས་ནས་ཁྱིམ་ཚང་བར་དུ། ལ་རྒྱ་མཁོ་གལ་ཆེ་ཞིང་ཡོད་ན་དེས་ཆོག་པ་མེད་ན་ཐབས་ཆག་པ་ལྟ་བུའི་རྩིས་མཐོང་ཡོད་པ་རེད། ལ་རྒྱ་ཅན་ནི་རླབས་ཆེན་གྱི་མི་སྣའི་གྲལ་དུ་བཞག་པ་ལས། ངན་པ་ཐ་ཤལ་གྱི་གྲལ་དུ་འཇོག་སྲོལ་ནི་འཛམ་གླིང་འདི་ན་མི་དར། དཔེར་ན་རི་འགོག་དམག་འཁྲུག་སྐབས་ཀྱི་ང་ཚོ་རྒྱལ་ནང་གི་དཔའ་བོ་སྟག་གཟིག་འདྲ་བ། མེས་རྒྱལ་གྱི་དོན་དུ་ལུས་སྲོག་ཕངས་མེད་དུ་བཏང་བ། ཟས་གོས་གནས་མལ་སོགས་འཚོ་བའི་ཆ་རྐྱེན་དེ་ཙམ་སྡུག་ན་ཡང་རང་ཚུགས་མ་ཤོར་བར། རང་སྲོག་འབེན་ལ་བཙུགས་ཏེ་འཐབ་འཛིང་གི་གྲས་སུ་ཞུགས། དགྲ་བོས་མཛེས་མོས་མིག་ཁྲིད་དང་། ཞིམ་པོས་ཁ་ཁྲིད་ཇི་ལྟར་བྱས་རུང་ཡིད་ཡུལ་ལ་ཡང་མི་བྱེད་ཅིང་།
ཁྱི་ལ་རྩྭ་བྱིན་པ་ལྟར་ཞེན་ལོག་བྱེད་ཅིང་། རང་རྒྱལ་གྱི་ཆོས་དོན་དུ་བསམ་གཞིག་བྱེད་ཅིང་། རང་རྒྱལ་གྱི་དབུ་འཕང་མཐོ་བསྟོད་བྱེད་པ་དེ་དག བྱས་རྗེས་ཅན་དཔའ་བོའི་གྲལ་དུ་འཇོག་ཅིང་བསྟོད་བསྔགས་ཀྱི་མེ་ཏོག་སིལ་མར་འཐོར་བ་འདི་ཀ་ལགས། དེ་བཞིན་དུ་རང་རིགས་ཀྱིས་དབྱིན་ཇི་བཙན་རྒྱལ་རིང་ལུགས་པས་བཙན་འཛུལ་ལ་འགོག་རྒོལ་བྱས་པའི་སྙིང་སྟོབས་དེ་དག་ཀྱང་། རང་རིགས་ལ་ཤ་ཞེརྣེ་རུས་ཞེན་ཡོད་པའི་རྒྱུ་མཚན་གྱིས་རེད། འདིའི་དོན་དུ་སྔོན་གཤེགས་དཔའ་བོ་དེ་དག་ཀྱང་བསྟོད་བསྔགས་ཀྱི་ཡུལ་རང་རེད། ལ་རྒྱའི་ཤུགས་རྐྱེན་འདི་འདྲས་ཆེ་སྟབས་ཀྱིས་དེང་སང་ང་ཡང་ལ་རྒྱ་ཅན་ཁོ་ཡང་ལ་རྒྱ་ཅན། འདི་ཡང་ལ་རྒྱ་ཅན་དེ་ཡང་ལ་རྒྱ་ཅན་ཞེས་ལ་རྒྱ་ཅན་ནི་གྲངས་མེད་ཅིག་འབུད་ཀྱི་ཡོད། རང་རིགས་ལ་ཆ་མཚོན་ན་དགེ་རྒན་ཡང་ལ་རྒྱ་ཅན་ཡིན་ལ་སློབ་མ་ཡང་ལ་རྒྱ་ཅན་ཡིན་པ།
བླ་མ་ཡང་ལ་རྒྱ་ཅན་ཡིན་ལ་གྲྭ་བ་ཡང་ལ་རྒྱ་ཅན་ཡིན་པ། བཙོངས་མཁན་ཡང་ལ་རྒྱ་ཅན་ཡིན་ལ་ཉོ་མཁན་ཡང་ལ་རྒྱ་ཅན་ཡིན་པ། སྣང་ཞིང་སྲིད་པའི་འཇིག་རྟེན་འདི་ན་ལ་རྒྱ་ཅན་ནི་སྐར་ཚོགས་ལས་ཀྱང་མང་བ་ཞིག་འདུག འོན་ཀྱང་ལ་རྒྱ་ཟེར་བ་དེ་ཅི་འདྲ་ཞིག་ཡིན་བཤད་མི་ཤེས་པའམ་ངོས་འཛིན་མི་ཤེས་པ་ལྐུགས་266པས་བུ་རམ་གྱི་རོ་མྱོང་བ་ལྟ་བུ། གླ་ལྤགས་མཉེས་མ་ལྟར་གང་དུ་ཡང་འཐེན་ཆོག་པ་ཞིག་ཨེ་ཡིན་ན། དེང་གང་ཟག་ཁག་ཅིག་ཨ་ཕའི་ཁ་ཕོར་གཙང་ཞེན་བྱེད་མཁན་དང་། ལུང་ཁུག་འགོལ་བོར་མི་ཚེ་བསྐྱལ་བ། ཁ་མ་ཎི་དང་མི་བྲལ། ལག་ཕྲེང་བ་དང་མི་བྲལ་བ་དང་། རང་རིགས་ཀྱི་ཡུལ་སྲོལ་གོམས་གཤིས་ལ་ལྷ་ལུགས་སུ་འཛིན་པ།
ཇོ་མོ་གླང་རི་ནས་མཆེད་པའི་ལོ་རྒྱུས་དང་། ཁ་བ་དཀར་པོ་ནས་འབྱུང་བའི་བསམ་གཞིག། ཨ་མྱེས་རྨ་ཆེན་གྱི་ཞྭ་མོ་ཚུན་ཆད། རྙིང་ཞེན་དང་བག་འཁུམས་ཀྱི་རིགས་སུ་བལྟས་ཏེ། སྲོལ་ལུགས་འདི་དག་གིས་ཚན་རིག་ལ་གནོད་ཤུགས་ཐེབས་པ། འཚོ་གནས་དཔལ་འབྱོར་ལ་འགོག་རྐྱེན་བཟོ་བ། མདོར་ན་སྔོན་ཐོན་གྱི་བཀག་རྡོར་འཛིན་ཏེ། སྲོལ་ལུགས་འདི་དག་བཤིག་སྟེ། རང་རིགས་འདི་ཡང་གཞན་སྡེའི་རྒྱ་མཚོ་དང་གཞི་གཅིག་ཏུ་འདྲེས་ཏེ། འཚོ་སྡོད་གྱི་མཐུན་རྐྱེན་ད་ལྟའི་གནས་བབ་ལས་བཟང་ཙམ་བྱེད་ཐུབ་ན་དཔའ་བོ་དང་མཛངས་པ་ཡིན་སྣང་གིས།
ལ་རྒྱ་ཅན་གྱི་གྲལ་དུ་བརྩིས། ད་དུང་ལ་རྒྱ་འདི་ནི་དོན་གྱི་ལ་རྒྱ་ཡིན་ཞིང་། ལ་རྒྱ་འདི་ནི་ཤ་ཞེན་རུས་ཞེན་གྱི་ལ་རྒྱ། བསོད་ནམས་དབང་ཐང་གི་ལ་རྒྱ། བཀྲ་ཤིས་གཡང་ཁུག་གི་ལ་རྒྱ་ཡིན་ཞེས་སྲིད་པའི་རྩེ་མོ་ནས་མི་འཇིགས་སེང་གེའི་ང་རོ་བསྒྲགས་པའོ། ལ་རྒྱ་འདི་ནི་འཚོ་གནས་ཀྱི་མཐུན་རྐྱེན་ལེགས་ཙམ་བྱུང་ན་རང་ཚུགས་ཇི་ལྟར་ཤོར་རུང་འཛེམ་པ་དང་སེམས་ཕམ་གང་ཡང་མེད་པའི་ར་རྒྱ་དེ་རེད། མ་གཞི་ལ་རྒྱའི་གོ་དོན་ནི་རང་ཕྱོགས་ཀྱི་ཤ་ཞེན་ལ་ཟེར་བ་དང་། ལ་རྒྱ་འདི་ལ་ཆོས་ལུགས་པའི་ལ་རྒྱ་དང་། འཇིག་རྟེན་པའི་ལ་རྒྱ། རྒྱལ་ཁབ་ཀྱི་ལ་རྒྱ།
མི་རིགས་ཀྱི་ལ་རྒྱ། ཁྱིམ་ཚང་གི་ལ་རྒྱ། བླ་མའི་ལ་རྒྱ། གྲྭ་བའི་ལ་རྒྱ་ཟེར་བ་སོགས་དབྱེ་བའི་རྣམ་གྲངས་མཐའ་ཡས་པ་ཞིག་མཆིས། རྒྱལ་ཁབ་ལ་རྒྱལ་ཁབ་ཀྱི་ལ་རྒྱ་དང་། མི་རིགས་ལ་མི་རིགས་ཀྱི་ལ་རྒྱ། བླ་མ་ལ་བླ་མའི་ལ་རྒྱ་ཡོད་པ་ཡིན་པས་རྒྱལ་ཁབ་ཀྱི་གྲུབ་ཚུལ་དང་། མི་རིགས་ཀྱི་གྲུབ་ཚུལ། བླ་མའི་གྲུབ་ཚུལ་མི་འདྲ་བས་རང་ཚུགས་བཟུང་ལུགས་ཀྱང་མི་འདྲ། དེ་ལ་ལྟོས་པའི་ལ་རྒྱ་ཡང་མི་འདྲ།
དེར་267བརྟེན་བླ་མའི་ལ་རྒྱ་བཟུང་དུས་བླ་མའི་རང་ཚུགས་མ་ཤོར་བ་ཞིག་དགོས་པ་བཞིན་དུ། མི་རིགས་ཀྱི་ལ་རྒྱ་བཟུང་དུས་ཀྱང་མི་རིགས་ཀྱི་རང་ཚུགས་མ་ཤོར་བ་ཞིག་དགོས། གལ་ཏེ་བླ་མའི་ལ་རྒྱ་བཟུང་ནི་ཡིན་ཟེར་ནས་བླ་མའི་རང་ཚུགས་བཏང་སྟེ་འཇིག་རྟེན་པ་དཀྱུས་མ་སྟེ་སྐྱ་ས་རུ་བབ་སྟེ་ཅི་དགར་ལོངས་སུ་སྤྱོད་དུ་ཡོད་པ་དང་། གཞན་གྱི་གོང་དུ་བཀུར་རྒྱུ་ཞིག་བྱུང་རུང་བླ་མའི་ལ་རྒྱ་འཛིན་པ་ག་ན་ཡིན། དེ་བཞིན་དུ་རྒྱལ་ཁབ་ཀྱི་ལ་རྒྱ་འཛིན་དུས་ཀྱང་རྒྱལ་ཁབ་ཀྱི་ཁྱད་ཆོས་མ་ཤོར་བ་ཞིག་དགོས་པ་ཤུགས་ཀྱིས་གྲུབ། རྒྱལ་ཁབ་ཀྱི་ཚེ་སྲོག་ལ་ཉམས་རྒུད་ཐེབས་པའི་བྱ་བ་སྤེལ་ནས། རང་ཉིད་ལ་ཁེ་ཕན་བགྲང་ལས་འདས་པ་ཞིག་ཐོབ་རུང་ལ་རྒྱ་འཛིན་པ་ག་ན་ཡིན། དེར་བརྟེན་བླ་མའི་ལ་རྒྱ་ཞེས་པའི་སྐབས་སུ་བླ་མའི་བསྟན་པ་དང་། བླ་མའི་ཁྱད་ཆོས། བླ་མའི་ལས་སུ་བྱ་བ་བཅས་འཕེལ་རྒྱས་བཏང་སྟེ།
བླ་མ་ཅི་བཟང་བཟང་ཞིག་ཏུ་འགྱུར་བར་བྱས་ན་ལ་རྒྱ་ཡིན་སྙམ། དེ་བཞིན་ཁྱིམ་ཚང་ལ་རྒྱ་ཡང་ཁྱིམ་ཚང་དེ་ཇེ་དར་དང་ཇེ་རྒྱས་གཏོང་དགོས་ཀྱི། ལ་རྒྱ་འཛིན་ནི་ཡིན་ཟེར་ནས་ཁྱིམ་ཚང་ཁ་འཐོར་དུ་བཏང་སྟེ། ཁྱིམ་མི་ལ་འཚོ་གནས་ཀྱི་མཐུན་རྐྱེན་ཕུན་སུམ་ཚོགས་པ་ཞིག་བསྒྲུབ་ན་ཡང་ཁྱིམ་ཚང་གི་ལ་རྒྱ་འཛིན་པ་ཨེ་ཡིན་ན། ཡང་གང་ཟག་ཁག་ཅིག་གིས། རང་རིགས་ཀྱི་འཇིག་རྟེན་ཆུང་ངུ་འདི་སྔོན་ཐོན་གྱི་གྲལ་དུ་ཚུད་ཐབས་བྱེད་དགོས། སྔོན་ཐོན་གྱི་གོ་སར་འཛེགས་དགོས་ན་གསར་བརྗེའི་བྱ་བ་བསྒྲུབ་དགོས། གསར་བརྗེ་ཟེར་བ་དེ་རིག་གནས་རྙིང་པ་དོར་ཏེ། རིག་གནས་གསར་པ་དང་དུ་ལེན་པར་འདོད་དོ་ཞེས་ལྷ་ཀླུ་གཉན་གསུམ་དང་ཡུལ་ལྷ་གཞི་བདགཡུལ་སྲོལ་གོམས་གཤིས་བཅས་ཀྱི་བག་ཆགས་རྩ་བ་ནས་བརླག་དགོས་ཞེས་སྐུལ་འདེད་རྒྱ་ཆེ་གནང་འདུག ལས་ཀ་འདི་གསར་བརྗེའི་སྔོན་ཐོན་གྱི་བྱ་བ་ཡིན་ན།
དེའི་བག་ཆགས་ནི་སྔོན་མ་ནས་བཅོམ་ཟིན་པས། འདིར་བཅོམ་པའི་དོན་དུ་དཀའ་ལས་བྱེད་མི་དགོས་ཏེ། ལྷ་རི་ཀླུ་རི་གཉན་རི་དང་། ལྷ་ཤིང་ཀླུ་ཤིང་གཉན་ཤིང་དང་བཅས་པ་གོས་ཧྲུལ་ཉི་མར་བསྒྲད་པ་ལྟར་ཡར་སློག་མར་སློག་268ཡརགཅོད་མར་གཅོད་བྱས་ཏེ་འཚོ་གནས་ལ་ཕན་པའི་བྱ་བ་སྒྲུབ་བཞིན་ཡོད་པས་ཤེས་གསལ་ལྟར་ལགས། ལུང་ཁུག་འགོལ་བོ་དག་ན་སློག་མ་ཐུབ་པ་ཁེ་རུ་འདྲ་ལུས་ཨེ་ཡོད་ན། འཚོ་གནས་ལ་རེ་བའི་འཇིག་རྟེན་པས་ཤེས་རིག་དཔལ་འབྱོར་དང་། ལག་རྩལ་དཔལ་འབྱོར་ལ་འབད་བརྩོན་བགྱིས་པའི་སྟོབས་ཤུགས་དེ་ཙམ་མེད་རུང་། ལྷ་རི་གཏོར་ཞིང་ལྷ་ཤིང་གཅོད་པའི་དཔལ་འབྱོར་ལ། འབད་བརྩོན་ཚོད་ལས་བརྒལ་ནས་ད་ལྟ་ཚོད་འཛིན་བྱེད་དགོས་པའི་དུས་སུ་སླེབས་ཡོད། དེ་བཞིན་དུ་ཡུལ་ལྷ་གཞི་བདག་གི་སྒོ་ཕྱུགས་སུ་འདོད་པའི་རི་དྭགས་ཤྭ་རྣ་དགོ་གསུམ་དང་གཅན་གཟན་སྟག་གཟིག་དོམ་དྲེད་བཅས་པ་ལྷའི་སྒོ་ཕྱུགས་འཛིན་པའི་བག་ཆགས་ནི་སྔར་ས་ནས་མེད་དེ།
སྲོག་ཆགས་དེ་དག་མིང་གི་ལྷག་མ་ཙམ་དུ་གྱུར་ལ། ད་དུང་ཡང་གསོད་གཅོད་རྨས་གསུམ་བྱས་འདུག་པས་རང་རིགས་སྔོན་ཐོན་གྱི་གྲལ་དུ་སླེ། བས་པ་ལ་ཕན་ཅི་ཙམ་ཐོགས་ཡོད། མ་གཞི་གསར་བརྗེ་ཟེར་བ་དེ་སྡུག་པོ་ཞིག་ཅི་ལ་ཡིན། རང་རིགས་ཀྱི་གཉའ་ཁྲི་བཙན་པོ་དང་། སྲོང་བཙན་སྒམ་པོ། ཁྲི་སྲོ་ང་ལྡེ་བཙན་འདི་དག་ཀྱང་གསར་བརྗེ་བ་ཡིན་ཞིང་། དེ་དག་གིས་གསར་བརྗེ་ལག་བསྟར་ཇི་ལྟར་བྱས་རུང་ལ་རྒྱ་གཏོར་བརླག་ཤོར་མེད། གལ་ཏེ་གསར་བཇི་དང་ལ་རྒྱ་གཉིས་རྒྱབ་འགལ་དུ་འདོད་དེ། གསར་བརྗེ་འདིས་ལ་རྒྱ་གཏོར་གྱི་རེད་སྙམ་ན།
དེ་ནི་མིན་ཏེ། ལ་རྒྱ་གཏོར་བྱེད་ཀྱི་གསར་བརྗེ་དེ་ནི་གསར་བརྗེ་ཡང་དག་ཅིག་མིན། དེ་བཞིན་དུ་རང་རྒྱལ་གྱི་རླབས་ཆེན་གཙོ་འཛིན་དེ་དག་གིས་ཀྱང་ལ་རྒྱ་གཏོར་མ་དགོས་བཞིན་དུ་གསར་བརྗེ་ཕུལ་བྱུང་ཞིག་ལག་བསྟར་བྱས། གསར་བརྗེ་དེ་ཡང་ཡུལ་གྱི་ཆོས་ཉིད་དང་མཐུན་པར་བྱེད་དགོས་པ་ལས། གསར་བརྗེ་ལོག་པ་ཞིག་ལག་བསྟར་བྱས་ན་ག་ལ་འགྲིག རང་རྒྱལ་གྱི་མི་བཞི་ཕྱོགས་ཁག་གིས་གསར་བརྗེ་བྱེད་སྟངས་མ་འགྲིག་པ་རེད་ཅེས་དེང་གི་བར་དུ་གསལ་བསྒྲགས་བྱས་ཏེ། རིག་གནས་གསར་བརྗེ་ནི་གཡོ་ཐལ་ཆེ་བས་ཡོ་བསྲང་བྱེད་ཐབས་ཀྱི་སྲིད་ཇུས་སྤེལ་ཞིང་། ལག་ལེན་བསྟར་ནས་གྲུབ་འབྲས་ཐོན་པ་འདི་ག་ལགས། ཡང་ལ་རྒྱ་269བཟུང་ནི་ཡིན་ཟེར་ནས་བྱ་དངོས་གང་ཡང་རང་སོར་གནས་པ་ལས་མཐོ་གང་འཛུབ་གང་འགྱུར་བ་འགྲོ་མི་རུང་བར་འདོད་པ་ནི་གླེན་པའི་ལས་སུ་ཤེས་དགོས། ངས་གོང་ཞུས་ལྟར་རྒྱལ་ཁབ་ཀྱི་ལ་རྒྱ་ལ་ཆ་མཚོན་ན།
རྒྱལ་ཁབ་ཀྱི་རང་ཚུགས་མི་ཤོར་བ། རྒྱལ་ཁབ་ཀྱི་ཤ་ཞེན་མི་གཏོང་བ། རྒྱལ་ཁབ་ཕུན་སུམ་ཇེ་ཚོགས་གཏོང་བ། རྒྱལ་ཁབ་སྲ་བརྟན་ཡོང་བར་བྱེད་པ། རྒྱལ་ཁབ་ཀྱི་སྐུ་ཚེ་བརྟན་ཐབས་ལ་དམིགས་ནས་འགྱུར་བ་ཇི་ལྟར་གཏོང་རུང་། གསར་བརྗེ་ཇི་ལྟར་བྱེད་རུང་། རྒྱལ་ཁབ་ཀྱི་ལ་རྒྱ་འཛིན་པ་ཡིན་གྱི་གཏོར་བ་ག་ན་ཡིན། དེ་བཞིན་དུ་མི་རིགས་དང་ཁྱིམ་ཚང་གི་ལ་རྒྱས་མི་རིགས་དང་ཁྱིམ་ཚང་གི་རམ་འདེགས་སུ་ཡོང་དགོས། གསར་བརྗེ་དང་ལ་རྒྱ་གཉིས་ཕན་ཚུན་འགོག་རྐྱེན་ཐེབས་མི་རུང་ཞིང་གཅིག་གྲོགས་གཅིག་ཡོང་པ་ཞིག་བྱེད་ན་བཟང་སྙམ། ང་ཚོ་འགྲོ་བ་མི་ཡིན་པའི་ངོས་ནས་མཐོ་རིམ་གྱི་སྲོག་ཆགས་ཤིག་ཡིན།
མཐོ་རིམ་སྲོག་ཆགས་ལ་དམའ་རིམ་སྲོག་ཆགས། དུད་འགྲོ་ལྟ་བུ་དང་མི་འདྲ་བའི་དོན་སྙིང་ངེས་ཅན་ཞིག་ཡོད་དགོས་ཟ་འཐུང་ཙམ་ནི་དམའ་རིམ་དུད་འགྲོས་ཀྱང་རྙེད་ཀྱི་ཡོད་པས། ང་ཚོ་མཐོ་རིམ་སྲོག་ཆགས་ཏེ། འགྲོ་བ་མི་ཡིན་སྟབས་ཟས་གོས་གནས་མལ་གྱི་འདོད་ཡོན་ལ་མགོ་འཁོར་ནས་བསྡད་རྒྱུ་ག་ལ་ཡོད། ང་ཚོས་འདུ་ཤེས་དང་ཕུགས་བསམ། གསལ་རིག་བཅས་ནི་སྲོག་ཆགས་གཞན་ལ་མེད་པའི་རིན་ཐང་ཆེས་ལྡན་པའི་དངོས་པོ་ཞིག་ཡིན་པ་ཡང་ཀུན་གྱིས་ཤེས། རིན་ཐང་དེ་ལྡན་གྱི་མི་ལུས་འདི་བེད་མ་ཆོད་ན་འདི་ལས་ཕངས་པ་དང་། འདི་ལས་གྱོང་ཆེ་བ་གང་ན་ཡོད། མཐོ་རིམ་སྲོག་ཆགས་ལ་དམའ་རིམ་སྲོག་ཆགས་ལས་ལྷག་པའི་བསམ་གཞིགས་དང་། རེ་འདུན།
ལས་ཀ། དམིགས་ཡུལ་བཅས་གང་མང་ཞིག་ཡོད། མགོ་བོ་སྒུར་སྟེ་རྩ་ཆུ་གང་བཟང་ལ་སྤྱོད་པ། གཞན་གྱིས་ཇི་ལྟར་བཀོལ་རུང་ཅི་མི་སྙམ་པ། གཤེད་མས་ལག་གི་གཤེད་གྲི་སྐེ་ལ་བཞག་རུང་ཞུམ་ཞུམ་དུ་བསྡད་པ། ཚེ་སྲོག་ཧྲིལ་བོས་གཞན་ཕན་ལས་ལ་བརྩོན་ཀྱང་ངོ་སོ་མེད་པ། ཚིག་རྩུབ་ཆར་བ་འབེབས་རུང་སྡང་མིག་ཙམ་ཡང་བྱེད་མི་ནུས་པའི་རྟགས་མཚོན་འདི་270དམའ་རིམ་སྲོག་ཆགས་ཏེ། དུད་འགྲོ་ཕྱུགས་ཀྱི་ཁྱད་ཆོས་རེད། དེ་ལྟར་ན་ང་ཚོ་འགྲོ་བ་མི་ཡིན་སྟབས་ཀྱིས། འཇིག་རྟེན་གྱི་དཔེ་ལ།
ས་ལ་རི་ཐང་དཔྱིས་གསུམ། མི་ལ་མགོ་སྐོ་ཕྲག་གསུམ་ཟེར་བ་ལྟར། ཕྱི་ཡི་བདེ་སྐྱིད་ཙམ་གྱིས་ཆོག་པར་མི་འཛིན་ནས་ཡིད་སྨོན་འཆོར་བའི་ལྷག་བསམ་དང་། འདོད་རྒུ་འབྱུང་བའི་ཡོན་ཏན། རང་ཚུགས་ཟིན་པའི་ལ་རྒྱ། བླ་མེད་ཀྱི་ཕུགས་བསམ་བཅས་ལ་འབད་པར་བྱ། ཡང་ལ་རྒྱ་འཛིན་ཚུལ་གྱི་ས་ཚོད་དེ་ཡང་མདའ་ལ་འཕེན་ཚད་གཏོང་ཚད་ཟེར་བ་བཞིན་ངེས་དགོས་པ་ཞིག་ཡིན་གྱི། གྲུབ་མཐའི་ལ་རྒྱ་འཛིན་ནི་ཡིན་ཟེར་ནས་རང་ཕྱོགས་གསེར་ལ་བསྒོམ་ཞིང་། གཞན་ཕྱོགས་ར་གན་དུ་བལྟས་ཏེ། ཤ་རུས་གཅིག་པའི་མི་རིགས་སིལ་བུར་གཏོར་བ་དང་།
ས་ཁུལ་གྱི་ལ་རྒྱ་འཛིན་ནི་ཡིན་ཟེར་ནས་རྩ་སྤར་མོ་གང་དང་ས་ལག་མཐིལ་ཙམ་གྱི་དོན་དུ་དམེ་ཤི་ཁྲག་གི་འཁོར་ལོ་བསྐོར་ཏེ། མི་རིགས་གྲངས་ཉུང་ཞིག་ཇེ་ཉུང་གཏོང་བ། གསེར་ཁྲི་གོ་སའི་ལ་རྒྱ་འཛིན་ནི་ཡིན་ཟེར་ནས་དགོན་སྡེ་དུམ་བུར་གཏོར་ཏེ། བླ་གྲྭ་མང་པོ་གྲོང་འཁྱར་བྱས་པས་དད་ལྡན་ཞེན་ཁ་ལོག་པ། འདི་དག་ནི་ལ་རྒྱ་འཛིན་ཚུལ་ནོར་བ་ཡིན་པས་གཟབ་པར་བྱ། དེ་བཞིན་དུ་ལ་རྒྱ་འདི་ལ་ལོག་པའི་ལ་རྒྱ། ཕྱོགས་ལྷུང་གི་ལ་རྒྱ། དོན་གྱི་ལ་རྒྱ། རྣམ་པའི་ལ་རྒྱ་སོགས་ཀྱི་དབྱེ་སྒོ་མང་། མཁས་པ་དུང་དཀར་པས་ཀྱང་།
ལ་རྒྱ་ཟེར་བ་དེ་རྒྱལ་ཁབ་ཀྱི་ལ་རྒྱ་དང་མི་རིགས་ཀྱི་ལ་རྒྱ་མ་ཤོར་བར་བྱེད་པ་ནི་དགའ་ཞེན་ཡོད་པའི་རྨང་གཞིའི་ཐོག་རང་ཉིད་ཀྱི་ལེགས་པོའི་དགེ་མཚན་ཇི་ཡོད་གོང་དུ་སྤེལ་ནས་རྗེས་ལུས་ཀྱི་ཡུལ་སྲོལ་གོམས་གཤིས་སོགས་སྤོང་ཐབས་བྱས་པ་དེ་ལ་ལ་རྒྱ་མ་ཤོར་བ་ཟེར་ཆོག་ཅིང་། དགའ་ཞེན་ཡོད་ན་དེའི་དོན་དུ་གཏམ་དོན་བཟང་པོ་མ་ཤོར་བ་བྱེད་པའི་ལ་རྒྱ་རང་ཤུགས་ཀྱིས་འོང་བ་ཡིན་ཞེས་གསུངས་པ་ལྟར་ཅི་བཟང་གང་བཟང་བྱེད་པ་ལས་ཅི་སྡུག་གང་སྡུག་བྱེད་མི་རུང་ཞིང་། ལ་རྒྱ་མ་ཤོར་བ་ཟེར་བ་འདིས་རང་ཚུགས་ཟིན་དགོས་པ་ལས་བླུན་པོ་ཆུ་སྣ་གར་ཁྲིད་བྱས་པས་ལ་རྒྱ་མི་ཟིན་པར་བསྟན། 271བདུན་པ། འཆོ་སྡོད་ཀྱི་དོན་དུ་ཐོན་ལས་ལག་རྩལ་ལ་འབད་དགོས་ཚུལ་བརྗོད་པ། དེ་ཡང་དབུ་མ་འཇུག་པ་ལས། མི་རྣམས་བདེ་བའང་ལོངས་སྤྱོད་མེད་མིན་ལ། ཞེས་གསུངས་པ་བཞིན། མི་ཡི་བདེ་བ་འདི་ལོངས་སྤྱོད་མེད་ན་མི་འབྱུང་ཞིང་། ལོངས་སྤྱོད་མེད་ན་མི་འབྱུང་གི་འབྲེལ་བ་ཡོད་པའི་ཚུལ་གསུངས།
འཚོ་སྡོད་དང་ང་ཚོ་བར་ཤ་རུས་ལྟར་ཐད་ཀར་འབྲེལ་བ་ཡོད་པས། འཚོ་སྡོད་ལ་མི་འབད་ཁག་མེད་ཡིན་སྟབས། སྲོགས་ཆགས་ཤིག་ཡིན་ནས་བཟུང་འདི་ལ་རྡོ་རུས་འཕྲད་དགོས་པ་ཞིག་ཡིན། རྒྱུ་མཚན་དེས་འཚོ་སྡོད་ཀྱི་དོན་དུ་སྐར་མ་ཞྭ་བྱས། བ་མོ་ལྷམ་བྱས། གདོང་ཤ་མི་ལ་བྱིན། ཉ་ཤ་ཁྱི་ལ་བྱིན་ཞེས་པའི་དཀའ་སྡུག་དེ་མྱོང་བ་ཡིན། དེ་བཞིན་དུ་འགག་འཕྲང་གི་ཇག་པ། ལ་ཁའི་རྐུན་མ། ལུང་ཁུགས་ཀྱི་མགོ་སྐོར་མཁན་འདི་དག་ཀྱང་འཚོ་སྡོད་ཀྱིས་དབང་མེད་བདས་པ་ཡིན་གྱི་ལུས་དང་སྲོག་ལའང་ཉེན་ཁ་ཡོད་པའི་ལས་རིགས་དེ་དག་ལ་སུ་ཡང་འཇུག་སྙིང་མི་བྲོ།
རྒྱ་གར་གྱི་རིགས་བཞིའི་ཐ་མ་གདོལ་རིགས་ནི། དམངས་རིགས་ཏེ་དམན་པ་མགར་བ་དང་། བཤན་པ། རྔོན་པ། ཉ་བ། ཐགས་མཁན། ཆོམ་པོ་སོགས་ཡིན་ལ་དེ་དག་ཀྱང་འཚོ་སྡོད་ཀྱི་དོན་དུ་དེའི་ལས་ལ་འཇུག་པ་རེད། ད་ལྟའི་དུས་རབས་འདི་ཡར་ཐོན་གྱི་དུས་རབས། བསམ་སྤྱོད་ཀྱི་བཟང་ཚད་ཀྱང་ལེགས་ཙམ་ཡོད་པ། ཕྱོགས་གང་ནས་བསམ་གཞིག་བྱས་ཀྱང་མིའི་སྤུས་ཀའང་དགའ་རུ་ཕྱིན་པ།
དེ་ལྟར་ནའང་དུག་དང་མེ་མདའི་ཉོ་ཚོང་དང་། ཐ་ན་ཤ་རུས་གཅིག་པའི་མིའི་ཉོ་ཚོང་བྱེད་པ་སོགས་ནི། ཡང་ན་ལོངས་སྤྱོད་རྒྱས་པའི་དོན་དང་། ཡང་ན་འཚོ་སྡོད་ཀྱི་དོན་ཡིན་པ་ཡང་ཀུན་གྱིས་ཤེས། དེ་ལྟར་ན་པད་མ་ལ་བུང་བ་འཁོར་བ་བཞིན་ང་ཚོས་འཚོ་སྡོད་272ཀྱི་མཐུན་རྐྱེན་ལ་བསམ་བློ་མ་གཏོང་རང་གཏོང་ཡིན། འཚོ་སྡོད་ནི་ཀུན་གྱི་འགག་རྩ་སྟེ། ཆོས་དང་འཇིག་རྟེན་ཀུན་གྱི་རྩ་བ་ཡིན། ཐར་པ་ཆེན་པོའི་མདོ་ལས། ཟས་མ་མཆིས་ན་སྲོག་མ་མཆིས། སྲོག་མ་མཆིས་ན་ལུས་མ་མཆིས།
ལུས་མ་མཆིས་ན་ཆོས་ཀྱང་མ་མཆིས་ཞེས་གསུངས་པ་དང་། གཞན་ཡང་འཚོ་བའི་ཟས་ལ་མ་བརྟེན་གང་ཡང་མེད་གསུངས་པ་སོགས་འཚོ་སྡོད་གལ་ཆེ་བའི་ཚུལ་མང་ཙམ་གསུངས། དགེ་འདུན་ཆོས་འཕེལ་གྱིས་ཀྱང་། ལུས་ཀྱི་ཐོ་ཡོར་ཟས་དང་སྐོམ་ལ་བཏགས། ཟས་དང་སྐོམ་ནི་ཕྱི་རོལ་རྐྱེན་ལ་བཏགས་གསུངས་པ་འདིས་ཀྱང་ཟས་སྐོམ་གྱི་འཚོ་བ་དང་ཁ་འབྲལ་ཐབས་མེད་པར་བསྟན། མདོར་ན་འཇིག་རྟེན་འདི་ནི་འཚོ་སྡོད་ནས་འགོ་བརྩམས་ཏེ་བྱ་བྱེད་དང་། བཅས་བཅོས། སྤྲོས་པའི་རྙོག་འཛིང་མེ་ལྟར་འབར། ཆུ་ལྟར་འཁོལ་བར་བྱས། ཆ་མེད་ཡུལ་ནས་ཐོན་པའི་རྒྱུས་མེད་ཀྱི་མི་དག་ཀྱང་གཞི་གཅིག་ཏུ་འདྲེས་པར་བྱེད་པ།
གཞི་གཅིག་ཏུ་འདྲེས་པའི་མི་སྣ་དགྲ་རུ་ལོག་སྟེ་མཐོང་ན་མི་དགའ་བའི་ཚད་ལ་ཕྱིན་པ་ཡང་འཚོ་གནས་ཀྱི་དོན་ལས་བྱུང་། མི་རྣམས་ཕལ་ཆེ་བ་ཕྱུག་པོའི་བུ་ལ་དགའ་ཞེས་བཤད་སྲོལ་ཡོད་པ་འདིས་ཀྱང་། ཕྱུག་པོའི་བུའི་རྙེད་པ་ལ་དགའ་བའི་སྐད་ཆ་རེད། སྔོན་དུས་དགེ་འདུན་ཆོས་འཕེལ་གྱིས་རྩེད་མོའི་ཚུལ་དུ། རྒྱུ་ཡོད་དེ་ལ་ཐར་བ་ཡོད། རྒྱུ་མེད་དེ་ལ་ཐར་པ་མེད་ཅེས་གསུངས་པ་ནས་དེང་། སྒོར་མོ་ཡོད་ན་ས་དང་ལམ་ཡང་བཟང་། སྒོར་མོ་མེད་ན་ས་དང་ལམ་ཡང་ངན་ཞེས་ཁ་མཚར་ཀུ་རེའི་ཚིག་འདི་དག་ལ་ཡང་ལོ་རྒྱུས་ཀྱི་རྒྱབ་ལྗོངས་ངེས་ཅན་ཞིག་ཡོད་པ་ཡིན་ད་དུང་རྒྱུ་ཡོད་ན་ཨ་ཁུའི་ཚ་བོ་ཡིན། རྒྱུ་མེད་ན་ཨ་ཁུའི་གཡོག་པོ་ཡིན་ཟེར་བ་འདིས་ཀྱང་རྒྱུ་ནོར་གྱི་རིན་ཐང་མཚོན་ཡོད། ཁྱད་པར་དུ་རྒྱུ་སྣ་ཁུང་ནང་གི་སྤུ་འཇག
འཐེན་བཞག་ན་མིག་གི་མཆུ་མ་ཤོར་ཞེས་པ་དེ་ནི་དངོས་ཡོད་འཇིག་རྟེན་གྱིས་རྒྱུ་ནོར་ལ་བརྐམ་ཆགས་ཀྱིས་སེམས་གཤིས་མཚོན་པའི་སྐད་ཆ་རེད། འཚོ་སྡོད་ཀྱི་ཕྱིར་དུ་ནོར་རྫས་ལ་ཆགས་སྲེད་ཆེ་བ་ནི་གླང་པོ་ཚྭ་ཆུ་དང་འཕྲད་པ་བཞིན་ནོ། འཚོ་སྡོད་ལ་རེམ་པའི་273འཇིག་རྟེན་འདིས། འཚོ་བའི་ཐོན་སྐྱེད་ལ་མཐོང་ཆུང་བྱེད་པ་མ་ལགས་ཤིང་། འཚོ་སྡོད་ལུས་སྲོག་གི་དོན་ཡིན་པ། མ་བཤད་རུང་ཤེས་པ། འཚོ་བའི་ཐོན་སྐྱེད་ལ་དུང་ཞེན་དང་། རྩིས་མཐོང་བྱེད་ཤེས་རུང་། ཐོན་སྐྱེད་ལག་རྩལ་མ་ཤེས་པའམ། ཤེས་རུང་རྣམ་གཡེང་ཆེ་བས་གྱོང་རག་པ་རེད།
དེང་ཆོས་པ་ཁག་ཅིག་ལ་རྒྱུ་ནོར་གྱི་རྙེད་པ་མང་པོ་བྱུང་བ་འདི། ཆོས་པ་རི་ལ་སྡོད་ན་ཟས་ལོག་རི་ལ་འགྲིལ་ཟེར་བ་ལྟར། རྙེད་པ་ལ་མ་འབད་རང་འཁོར་ལྟ་བུ་ཞིག་གནའ་རབས་ཀྱི་ལོ་རྒྱུས་སུ་བཤད་དུ་ཡོད་པ་དེ་དང་མི་འདྲ་ཞིང་། དེང་རྒྱུ་ནོར་གང་ལ་ཐུག་ན་ཆོས་པ་དེར་མང་བ་ཞིག་སྣང་གི་འདུག ཆོས་པས་རྙེད་པ་བཙལ་བ་དང་། རྙེད་པས་ཆོས་པ་བཙལ་བ་གཉིས་གཏན་ནས་མི་འདྲ། རྙེད་པས་ཆོས་པ་བཙལ་བ་འདི་ནི་དམ་པའི་ལུགས་སུ་སྣང་ཞིང་། རྙེད་པ་ལས་དབང་གིས་རང་ལ་འབྱོར་བ་ཡིན་པས། ཟ་རྒྱུ་ཁྲོ་ཡི་རིལ་བུ་དེ། ཟ་བྱེད་ལྕགས་ཀྱི་འགྲམ་པ་ཡོད་པའི་རྟགས་རེད།
རྙེད་པའི་རྗེས་སུ་ཆོས་པ་འབྲངས་ན་ཆོས་པའི་རང་ཚུགས་ཨེ་ཟིན་ན། གང་ལྟར་རྙེད་པས་ཆོས་པ་བཙལ་བའམ་ཆོས་པས་རྙེད་པ་བཙལ་བ་གང་ཞིག་ཡིན་རུང་། ཆོས་པ་ལ་རྒྱུ་ནོར་གྱི་རྙེད་པ་བྱུང་བ་འདི་ཡོན་བདག་གི་དཀའ་ཚེགས་རྒྱུན་མར་བསགས་པ། དབྱར་ཚ་དྲོད། དགུན་གྲང་རླུང་གང་ལའང་མི་སྐྲག་ཅིང་། ཤ་དང་རུས་པས་ལས་ལ་བསྒྲིམས་ཏེ་རྔུལ་ཆུས་བསགས་པའི་འབྲས་བུ་དེ་རང་རེད། དེ་ལྟར་ན་ཡང་ང་ཚོའི་ཆོས་ལུགས་པས་རྙེད་པ་ཐོབ་པ་ལ་མི་དགའ་རྒྱུ་ཅི་ཡོད། བདེ་བའི་ཕྱོགས་སུ་བང་འགྲན་པའི་འཇིག་རྟེན་འདིར་གང་ལྟར་ཡང་འབྱོར་ལྡན་ནི་དཔའ་བོའི་གྲལ་དུ་འཇོག་ཅིང་། འབྱོར་ལྡན་གྱི་འཇིག་རྟེན་ནི་མཚོ་སྡོད་ལ་སེམས་ཁྲལ་ཙམ་ཡང་མི་དགོས་ཤིང་བློ་བདེ་གུ་ཡང་གིས་སྡོད་ཆོད་པ་ཞིག་ཡིན། འོན་ཀྱང་ང་ཚོ་ཆོས་ལུགས་པ་འདི།
འཚོ་ལུགས་ཡོན་བདག་ཁོ་ན་ལ་རེ་སྒུག་བྱེད་དགོས་ན་སྐྱོ་བོ་ཞིག་རེད། ཡོན་བདག་གི་ངོ་འཛུམ་དཀར་ནག་ལ་བལྟས་པ་ལས། རང་གི་ལག་པ་གཉིས་ཀྱིས་འབད་དེ་ཐོན་བསྐྱེད་ཀྱི་བྱ་བ་བསྒྲུབ་ན་དེ་ལས་བཟང་ཅི་274ཡོད། ང་ཚོ་ཆོས་ལུགས་པས་ཀྱང་རྒྱུན་མཐུད་འཕེལ་རྒྱས་(ཛ ༈ཪྷཚིའིཋ)ལ་བསྒྲིམས་ན་མི་འགྲིག་རྒྱུ་ཅི་ཡོད། ང་ཚོའི་བདེ་སྐྱིད་དེ་མི་རབས་རྗེས་མའི་ཐོབ་སྐལ་ལས་བླངས་ཏེ་སྤྱད་ན་དེ་ལ་རྒྱུན་མཐུད་འཕེལ་རྒྱས་ཟེར་གྱི་མ་རེད། ང་ཚོས་མི་རབས་རྗེས་མའི་བདེ་སྐྱིད་ཀྱི་བགོ་སྐལ་དེ་འཕྲོག་ནས། གཏེར་སློག་ནགས་གཅོད། རི་དྭགས་གཅན་གཟན་རྔོན་བྱེད་པ། ཁོར་ཡུག་འབག་བཙོག་བྱེད་པའི་བཟོ་གྲྭ་བཙུགས་པ་འདི་དག་ནི་མ་འོངས་བའི་ལོ་རྒྱུས་ལ་སེམས་ཁུར་མེད་པའི་རྟགས་ཡིན།
ང་ཚོ་ཆོས་ལུགས་པས་རང་ངོས་ནས་ཤེས་རིག་དཔལ་འབྱོར་དང་ལག་རྩལ་དཔལ་འབྱོར་མི་ཐོན་འིང་སློང་མོ་ལ་བརྟེན་ནས་བྱུང་བའི་རྙེད་པས་བཞེངས་པའི་གསེར་གྱི་མཆོད་རྟེན་ཞིག་ཡིན་རུང་། རིན་ཐང་དེ་ཙམ་སྟེ། རང་ཉིད་ཀྱིས་བསགས་པའི་རྟེན་བཞེངས་མ་ཡིན་པའི་ཕྱིར། ཆོས་ལུགས་པས་འབྱོར་ཕྱུག་ལྡན་པའི་ས་ཁུལ་ནས་རྙེད་པ་མང་བོ་ཐོབ་སྟེ་དབུལ་བོའི་ས་ཁུལ་དུ་འཚོ་བའི་རམ་འདེགས་བྱེད་པ་འདི། འབྱོར་ལྡན་གྱི་དཔལ་འབྱོར་དེ་འབྱོར་མེད་ས་ཁུལ་དུ་སྤྱོད་པས་འཚོ་བ་ཆ་སྙོམས་བྱེད་པ་ལ་ཕན་ཐོགས་ན་མ་གཏོགས། རང་ཉིད་ཀྱི་ཐོན་ལས་མ་ཡིན་པ་ནི་ཀུན་གྱིས་ཤེས། དེ་ལྟར་ན་ཆོས་ལུགས་པ་ཁག་ཅིག་གིས་ཕྱོགས་གཉིས་མཐུད་སྦྲེལ་གྱི་ཟམ་པའི་ནུས་པ་ཐོན་གྱི་ཡོད། སྤྱིར་ཤེས་རིག་ལག་རྩལ་ལ་བརྟེན་ནས་ཐོན་ལས་ཀྱི་བྱ་བ་བསྒྲུབ་ན། དབུགས་ལེན་སྲོག་གཅོད་ཀྱི་བྱ་བ་བསྒྲུབ་མི་དགོས་བཞིན་ཐོན་ལས་འཕེལ་རྒྱས་གཏོང་ཐབས་ཡོད་དེ། ཡུལ་སྐོར་དང་འབྲེལ་བ་སྟེ།
ཡུལ་སྐོར་སྣེ་ཁྲིད། ཡུལ་སྐོར་ཐོན་རྫས་བཟོས་པ། ཡུལ་སྐོར་འཛུགས་སྐྲུན། ཡུལ་སྐོར་རིག་གནས་སོགས་དང་། བཟོ་རིག་དང་འབྲེལ་བ་སྟེ། ལྷ་རིས་དང་། ཤིང་ཚོན་རི་མོ་འབྲི་བ། སྐུ་གསུང་ཐུགས་རྟེན་བཞེངས་པ། གོན་པ་བཟོ་དྲུབ། གསེར་དངུལ་ཟངས་ལྕགས་ཀྱིས་ལྷ་དང་ཉེར་སྤྱོད་རིགས་མགར་བ།
གསོ་རིགས་དང་འབྲེལ་བ་སྟེ། སྨན་པའི་ལག་རྩལ་ཤེས་པ། སྨན་གྱི་སྡེབ་སྦྱོར་ལ་མཁས་པ། སྨན་ཚོང་ར་ལ་འདྲེན་པ་སོགས་ལག་ཤེས་སྐར་ཚོགས་ལས་མང་ཙམ་འདུག་པ་ལ། དེ་275ལས་གདམ་ཀ་བྱས་ཏེ་དཔལ་འབྱོར་ལ་འབད་ན་རྒྱུན་རིང་བ། ཟད་མེད་གཏེར་ལྟ་བུ། འཕེལ་བསྐྱེད་ཆེ་བ། ལྗོན་ཤིང་དང་འདྲ་བ། རང་ཉིད་ཐོན་སྐྱེད་ལག་རྩལ་ཡིན་པས་རིན་ཐང་ཆེ་བ། རང་ཉིད་ཀྱི་ཆེད་ལས་ཡིན་པས་གཞན་ལ་ངོ་གནོང་མི་དགོས་པ་སོགས་ཀྱི་དགེ་མཚན་ཡོད།
ངས་མཚམས་འདི་ནས་འཇར་པན་གྱི་ལོ་རྒྱུས་ཤིག་བཤད་ན། འཇར་པན་ནི་རང་བྱུང་ཐོན་ཁུངས་ཆེས་ཉུང་བའི་རྒྱལ་ཁབ་གཅིག་ཡིན། ་ ད་དུང་ངལ་རྩོལ་གྱི་ནུས་པས་ཀྱང་མི་འདང་བ། དེ་འདྲའི་གནས་ཚུལ་འོག་འཇར་པན་དཔལ་འབྱོར་གྱི་རྒྱལ་ཁབ་ཏུ་གྱུར་རྐྱེན་ནི། གཙོ་བོ་ཤེས་རིག་ལག་རྩལ་གྱི་ནུས་པས་དཔལ་འབྱོར་འཕེལ་རྒྱས་གཏོང་བ་རེད། དེ་ལྟར་ན་འཇར་པན་གྱིས་མ་རྩའི་རྒྱུ་ཆ་ཀུན་པོ་གཞན་ལས་འདྲེན་ཏེ། རང་གི་ལག་རྩལ་སྤྱོད་དེ་ཐོན་རྫས་སུ་བསྒྱུར་ནས། གཞན་གྱི་ཚོང་ར་ལ་འདྲེན་དུས་མ་རྩའི་རིན་གོང་དང་ངལ་རྩོལ་གྱི་རིན་ཐང་སྡོམ་འབོར་ལས་ལྡབ་མང་པོ་འཕར་བའི་གོང་ཁུག་པ། དེ་ལྟར་ན་ཤེས་རིག་དཔལ་འབྱོར་གྱིས་འཇར་པན་འབྱོར་ལྡན་དུ་གྱུར་བ་རེད། ཤེས་རིག་གི་ཞིང་ཁམས་གང་ན་ཡོད་ན་འབྱོར་བ་དེས་རྒྱས་པ་འདི་ཡང་ཆོས་ཉིད་ཅིག་རེད།
ཤེས་རིག་དཔལ་འབྱོར་གྱི་ཁྱད་ཆོས་ནི། ཐོན་ཁུངས་ཆུད་ཟོས་སུ་མི་ཤོར་བ། ཐོན་ཁུངས་གྲོན་སྲི་བྱེད་ཐུབ་པ། འབག་བཙོག་མེད་པ། ཐོན་རྫས་ཀྱི་ཚད་མཐོ་བ་སོགས་ཀྱི་དགེ་མཚན་ཡོད། ཆོས་ལུགས་པ་ལ་འཚོ་སྡོད་ཀྱི་མཐུན་རྐྱེན་བསོད་སྙོམས་རྒྱ་ཆེན་པོ་ཐོབ་པ་འདི། འཚོ་སྡོད་ལ་ཕན་པ་ཡོད་ངེས་པ་ལགས། ང་ཚོ་དགའ་འོས་པ་ཡིན་ན་ཡང་། རང་གི་ལག་པས་རྙེད་པ་འཚོལ་བའི་ཤེས་རིག་དཔལ་འབྱོར་དང་བསྡུར་ན་བསོད་སྙོམས་ཀྱི་དཔལ་འབྱོར་འདི་ལ་མཐའ་ཅི་ཙམ་ཡོད་ཕལ་ཆེ་ཚོད་དཔོག་ཐུབ་ཀྱི་རེད། ང་ཚོའི་དཔལ་འབྱོར་མཁོ་སྐྲུན་བྱེད་པའི་ཤེས་རིག་དེ།
སྤྱི་ཚོགས་ལ་དགོས་མཁོ་ཡོད་ལ། མི་རབས་ནས་མི་རབས་རྣམས་སུ་བེད་ཆོད་པ་ཞིག་ཡིན་ན་དེ་ལས་བཟང་ཅི་ཡོད། 276 ་བརྒྱད་པ། རང་རིགས་ཀྱི་རྒྱུ་ནོར་ཐད་ཀར་བརྗོད་པ། སྤྱིར་ཚད་མ་རྣམས་སུ་རྒྱུ་འབྲས་རྣམ་གཞག་འཇོག་སྐབས། རྒྱུའི་མཚན་ཉིད་ལ་ཕན་འདོགས་བྱེད་འཇོག་པ་བཞིན། རང་རིགས་ཀྱི་འཇིག་རྟེན་པས་ཀྱང་། རྒྱུ་ནོར་གྱི་རྒྱུ་ཡི་མཚན་ཉིད་ལ་ཕན་འདོགས་བྱེད་ནི་རྒྱུ་ཡི་མཚན་ཉིད་ཅེས་བཤད། དེ་ལྟར་ན་རྒྱུ་ཞེས་པ་དེ་ཕན་འདོགས་བྱེད་ཅིག་ཡིན་དགོས། ཚད་མའི་སྐབས་ཀྱི་ཕན་འདོགས་བྱེད་ཟེར་བ་དེ་ནི།
སྐད་ཅིག་སྔར་མས་སྐད་ཅིག་ཕྱི་མ་བསྐྱེད་པ་ལ་ཕན་འདོགས་པས་རྒྱུ་ཞེས་པ་དང་། ཡུལ་གང་ཞིག་གིས་དམིགས་རྐྱེན་བྱེད་པ་ཙམ་གྱིས་ཀྱང་རྒྱུ་ཞེས་འཇོག་པ་དེ་དང་མི་འདྲ་ཞིང་། ངས་འདི་ནས་བཤད་པའི་རྒྱུ་དེ་ནི་རགས་སྣང་གི་ཕན་འདོགས་བྱེད་དེ། དངོས་པོ་འདིས་ང་ལ་ཕན་ཐོགས་མ་ཐོགས་ཞེས་སྦོམ་སྣང་གི་ཚུལ་དེ་འཇོག རང་རིགས་ཀྱི་རྒྱུ་ནོར་ནང་དུ། གསེར་དངུལ་གཡུ་གསུམ་གཟི་བྱུར་སྤོས་གསུམ་སོགས་རིན་ཆེན་རིགས་དང་། དར་རས་ཕྲུག་གསུམ། སྟག་ཤན་གཟིག་ཤན་སྲམ་ཤན་གསུམ་དང་། ཝ་ཚར་གཡུ་ཚར་ལུག་ཚར་སོགས་གོན་པ་རྩ་ཆེན་རིགས་སོགས་ནོམ་པ་ཆེ་བ་ཤིན་ཏུ་མང་། མཐོ་སྒང་ཁ་བ་རི་བའི་འཇིག་རྟེན་འདི་ཆ་སྙོམས་ཀྱིས་གྲང་ངར་ཅུང་ཆེ་བ།
དྲོད་ཚད་དམའ་ཙམ་ཡོད་པས་པགས་པ་ཚ་རུའི་རིགས་ཀྱིས་གོན་པ་བྱེད་ན་གྲང་འཁྱག་འགོག་པ། གཟུགས་པོར་ཕན་པ་ཆེ་བ་། ནད་མི་བསྐྱེད་པ་སོགས་ཀྱི་དགེ་མཚན་ཡོད་ངེས་རེད། བདག་ཅག་གི་སྟོན་པས་འདུལ་བའི་ནང་དུ་ཀོ་ལྤགས་ཀྱི་གཞི་འཆད་སྐབས་ཀྱང་། ཡུལ་དབུས་སུ་གནམ་མལ་སྐྱོབ་ཕྱིར་ཀོ་ལྤགས་ཀྱི་ལྷག་ཙམ་དང་གཙུག་ལག་ཁང་ལས་གཞན་པའི་ཁྱིམ་དུ་སྟན་གཞན་མེད་ན། ཀོ་ལྤགས་ཀྱི་སྟན་ལ་འདུག་པ་ཙམ་གནང་གི་ཉལ་བར་མ་གནང་། མཐའ་ཁོབ་ཏུ་གྲང་བ་སྐྱོབ་པའི་ཕྱིར་ལྷམ་དང་མལ་སྟན་གཉིས་ཀར་བརྟེན་པར་གནང་ཞིང་། ཤིན་ཏུ་གྲང་བ་ཆེ་སར་གོས་277སོགས་ཅི་དགར་བརྟེན་དུ་རུང་བས་དམིགས་གསལ་ཅན། ཞེས་གསུངས་པ་ལྟར་རང་རིགས་ཁ་བ་རི་བས་ཀོ་ལྤགས་ལ་བརྟེན་དུ་རུང་བ་ཞིག་ཡིན་ངེས་ཏེ། བདག་ཅག་གི་འཚོ་གནས་གྲང་རླུང་གི་ཁྲོད་དུ་ལུས་ཡོད་སྟབས་ཀོ་ལྤགས་ལ་བརྟེན་ཆོག་པ་ནི།
བདག་ཅག་གི་སྟོན་པས་ཀྱང་དེ་འདྲའི་གནང་བ་སྦྱིན་པ་འདི་ཀ་ལགས་པས་བློ་བདེ་སྟེ་སྤྱོད་ཆོག རྡོ་ཡི་རིགས་རིན་པོ་ཆེ་འདི་དག་འཛམ་གླིང་སྤྱི་འགྲོས་ཀྱིས་རྒྱན་ཆ་བྱེད་ཀྱི་འདུག་པ་མ་ཟད་རིན་ཆེན་རིགས་དེ་ལུས་ལ་འདོགས་ན། ནད་མེད་བདེ་ཐང་བྱེད་པ། ཚེ་རིང་ལོ་བརྒྱ་ཐུབ་པ། གཟུགས་མཛེས་ལ་གཞོན་ཤ་ཆགས་པ། རྒས་ཀ་སྲ་ལ་གདོན་གྱིས་མི་ཚུགས་པའི་དགེ་མཚན་ཡོད་པར་བཤད། དེ་ལྟར་རིན་ཆེན་རིགས་རྒྱན་ཆ་བྱེད་པ་ནི་བོད་གཅིག་པུ་མ་ཡིན་པ་ཀུན་གྱིས་ཤེས། འོན་ཀྱང་དངུལ་སྒོར་ཡོད་ཚད་རིན་ཆེན་རིགས་ལ་གཏོང་བ་འདི་རང་རིགས་ཁོ་ནས་འགྲོ་ལུགས་ཤིག་ཏུ་སྣང་། སྐྲ་ལ་འཛེར་རྒྱུ་མགུལ་ལ་བཏགས་རྒྱུ་ལུས་ལ་འཕྱང་རྒྱུ་སོགས་དེ་འདྲ་མང་པོ་ཞིག་གི་དོན་དུ་སྒོར་མོ་མང་བ་ཞིག་གཏོང་གི་ཡོད། དེ་བཞིན་དུ་མཐའ་ཤན་ཅན་གྱི་གོན་པ་འདི་ཡང་།
འཛམ་གླིང་སྤྱི་ལ་དར་བའི་གོན་པ་རྩ་ཆེན་ཏེ། ཝ་ལྤགས་དང་གཡུ་ལྤགས་སྲམ་ལྤགས་སོགས་ཀྱིས་མཐའ་ཤན་བྱེད་པའི་གོན་པ་མང་། སྤྱིར་རང་རིགས་ཀྱི་འཇིག་རྟེན་འདི་གནའ་སྔ་མོར་བོན་ཡང་དག་གི་བསྟན་པ་དར་ཞིང་། རང་རིགས་ནི་གཞན་རིགས་དང་མི་འདྲ་བའི་སྟག་གཟིག་ལྤགས་པ་ལ་དེ་འདྲའི་རྩིས་སུ་འཛིན་པ་འདི་ནི། དོན་མེད་ཀྱི་ལས་ཞིག་བསགས་འདུག་སྙམ། མ་རྩའི་སྒོར་མོ་ཕྲན་བུ་ཡོད་པ་དེས་སྟག་གཟིག་ལྤགས་པ་ཆེན་པོ་རེ་ཉོས་ཏེ། བློ་བདེ་སྟེ་སྡོད་ན་ཡར་བསྐྱེད་གང་ཡང་ཐོན་རྒྱུ་མེད། བོན་གྱི་ཆོ་ག་རྣམ་དག་ལག་བསྟར་བྱེད་དུས་ཏེ། རྒྱལ་ཕྲན་སིལ་མ་བཅུ་གཉིས་སྐབས་དང་། དེ་རྗེས་རྒྱལ་རབས་རིམ་བྱོན་གྱིས་རྒྱལ་པོ་གླང་དར་མ་ཡན་ལ།
དམག་ལས་ལ་དགའ་ཞིང་། དྲག་ཙུབ་ཅུང་ཆེ་བའི་མི་རིགས་ཤིག་ཡིན་པ་ཡང་ལོ་རྒྱུས་དག་ན་གསལ། དེ་དུས་ཀྱི་དམག་མིའི་ལུགས་སྲོལ་མང་ཤོས་ཤིག་རྗེས་སུ་རྒྱན་ཆ་དང་278ཆོས་ཀྱི་ལུགས་སྲོལ་དུ་འགྱུར་བ་ཡིན་པ། མཁས་དབང་དགེ་འདུན་ཆོས་འཕེལ་གྱིས་གསུངས། དཔེར་ན། ད་ལྟ་ལྷ་འཁྱམ་དུས་རུ་འདྲེན་སྡེ་བཞི་ཞེས་པ་འདི། སྔོན་དུས་དམག་གི་རུ་འདྲེན་པ་ཡིན་པ། ད་ལྟའི་མ་ཎི་སོགས་ཀྱི་ཇོ་དར་འདི་སྔོན་དུས་དམག་གི་རུ་དར་ཡིན་པ། གདོང་དམར་ཞེས་པ་འདི་ཡང་སྔོན་དུས་བོད་དམག་གཡུལ་ལ་ཆས་དུས་གདོང་དམར་པོ་བྱེད་སྲོལ་ཡོད་པ། དེ་བཞིན་དུ་གཡུལ་འགྱེད་སྐབས་ཀྱི་དཔའ་བོ་རྣམརུ།་
ལ་སྟག་གཟིག་ལྤགས་པ། སྡར་མ་རྣམས་ལ་ཝ་ལྤགས་སྦྱིན་སྲོལ་ཡོད་པ་འདི་ཡང་། ད་ལྟ་རྒྱན་ཆ་རུ་འགྱུར་བ་འདི་ཀ་ལགས། ངས་གོང་ཞུས་ཀྱི་ཕལ་བའི་སྣང་ངོའི་ཕན་འདོགས་པ་རྒྱུ་ཡི་མཚན་ཉིད་འཇོག་པ་འདི་ལྟར། རང་རིགས་ཀྱི་རྒྱུ་ནོར་རྩིས་ཆེ་བ་འདི་དག་གིས། དོན་དུ་ཕན་ཅི་ཙམ་ཐོགས་པ་ང་ཚོས་བསམ་གཞིག་ཅིག་བྱེད་ན། རིན་ཆེན་གྱི་རིགས་དང་སྟག་གཟིག་ལྤགས་པའི་ཤན་གོས་ཅན་འདི་དག་ཉར་ཚགས་དཀའ་བ། དུས་ཚོད་རེ་འགའ་ཙམ་ལས་ཕྱིར་ཕུད་པའི་གོ་སྐབས་ཉུང་ལ། སྒོར་མོ་ཡོད་ཚད་གཏོང་བ་འདི་གཞན་གང་གི་ལུགས་ལའང་མི་སྣང་། བེད་སྤྱོད་ཀྱི་གོ་སྐབས་ཉུང་ལ་ལྕགས་ཀྱི་སྒམ་རྣམས་སུ་བཙུད་རྒྱུའི་དུས་ཚོད་མང་།
དེ་ལྟར་ན་ང་ཚོའི་རྒྱུ་ནོར་འདི་དག་ཕར་གཡོག་རྒྱུ་ལས་ཚུར་བེད་ཆོད་རྒྱུ་ཅི་ཙམ་འདུགརང་རིགས་ནི་ཞོར་ལས་དང་། ཚོང་ལས། ཞིང་ལས། འབྲོག་ལས་ཀྱི་རྙེད་པའི་སྒོར་མོ་དེ་དག་རིན་པོ་ཆེའི་རིགས་དང་སྟག་གཟིག་ལྤགས་པའི་ཐོག་ཏུ་བརྒྱག་རྒྱུ་མང་། རྒྱུ་ནོར་དེ་དག་གིས་ཁེ་བསྐྱེད་གང་ཡང་མི་ཐོན་ཞིང་། ད་ལོ་ལ་སྟག་གཟིག་ལྤགས་པ། སང་ལོ་ལ་ཡང་བྱུ་རུ་དང་སྤོས་ཤེལ། རྒྱུ་ནོར་འདི་འདྲས་ཁྱིམ་དུ་ཉལ་ན་མ་རྩའི་སྒོར་མོ་ཉལ་ཚར་བ་རེད། མ་རྩའི་སྒོར་མོ་ཉལ་བས་ཁེ་སྐྱེད་གང་ཡང་མི་ཐོན། དེ་ལྟར་ན་རྒྱུ་ནོར་འདི་དག་གིས་ཕན་ཅི་ཙམ་ཐོགས་བསམ་གཞིག་བྱོས་དང་གོ།
གལ་ཏེ་མ་རྩའི་སྒོར་མོ་དེ་ཤེས་རིག་གི་ཕྱོགས་ཏེ། མི་ཤེས་རིག་ཅན་གསོ་སྐྱོང་བྱེད་པར་བཏང་ནས། མི་སྤུས་ཚད་མཐོ་བ། འཇོན་ཐང་ཡོད་པ། བསམ་བློའི་འཕྲུལ་ཚ་བ་ཞིག་བྱུང་ན། མ་རྩའི་279སྒོར་མོ་ལྡབ་ལོག་དང་ལྡབ་ལོག་འཕར་བ་རྙེད་རྒྱུ་གདོན་མི་ཟ། རྒྱུ་བཟོ་མཁན་མི་ཡིན་ཞེས་པ་ལྟ་བུ། ད་ལྟ་འཛམ་གླིང་སྤྱི་འགྲོས་ཀྱི་ལོ་རྒྱུས་ཆུ་རྒྱུན་རིང་མོ་ལས་ཐོབ་པའི་སྡོམ་ནི། མི་ནི་རྩ་བ་ཡིན་ཞེས་པ་དེ་རེད། འཛམ་གླིང་དགྲ་འཁྲུགས་གཉིས་པའི་རྗེས་སུ་འཇར་མན་གཡུལ་ལས་ཕམ་པ་དང་།
ཨ་མི་རི་ཁ་དང་ཨུ་རུ་སུའུ་གཉིས་ཀྱིས་འཇར་མན་གྱི་རྒྱལ་ཁབ་བགོ་བཤའ་བྱེད་སྐབས། ཅ་ལག་དང་། འཕྲུལ་ཆ་རྙིང་པ་དག་ཨུ་རུ་སུའུ་ཡིས་བདག་པོར་བྱས། ཨ་མི་རི་ཁས་ཤེས་ཡོན་ཅན་གྱི་མི་སྣ་དེ་དག་བདག་པོར་བྱས་པས། མཐའ་འབྲས་སུ་ཆེ་ང་ཚོས་མཁྱེན་གསལ་ལྟར་ལགས། དེ་ལྟར་ན་རང་རིགས་ཀྱིས་མ་རྩའི་སྒོར་མོ་ཡོད་པ་འདི་དག་མི་གསོ་སྐྱོང་བྱེད་པའི་ཕྱོགས་སུ་བཏང་སྟེ། མི་ཡི་མ་རྩ་བཙུགས་ན། གཞན་ལ་འགྲམ་ཆུ་ལྡང་མི་དགོས་པ་ཞིག་བྱེད་ཐུབ། མི་ལ་སྤུས་ཀ་ཡོད་ན་རི་ལུང་སྟོང་བ་རྣམས་སུ། ཁ་ཟས་དང་།
རྒྱབ་གོས་དང་འཕྲད་ཐབས་ཐོན་གྱི་རེད། མིའི་སྤུས་ཀ་ཞན་ན་འབྱོར་བའི་གྲོང་ཁྱེར་དུ་ཡོད་ཀྱང་ཡི་དྭགས་བཞིན་སྡོད་མཁན་ཡོད། མ་གཞི་རང་རིགས་ནི་སྙིང་རྗེའི་རང་གཟུགས་སྤྱན་རས་གཟིགས་ཀྱི་གདུལ་ཞིང་། བྱང་ཆུབ་སེམས་བསྐྱེད་ཀྱིས་རྒྱུད་བརླན་པའི་ཡ་རབས་ཀྱི་རིགས་སུ་གཏོགས་ལ། ཕ་སྤྲེལ་རྒན་སྤྱན་རས་གཟིགས་དང་། མ་བྲག་སྲིན་རྗེ་བཙུན་སྒྲོལ་མ་གཉིས་ལས་མཆེད་པ་ཡིན་པས། ཞི་འཇམ་ལྷོད་དལ་འཛོམས་པའི་མི་རིགས་ཞེས་རྒྱལ་ཕྱི་ནང་དུ་གྲགས་པ་ཞིག་གིས། སྟག་གཟིག་ལྤགས་པའི་མཐའ་ཤན་ཅི་ཆེ་གང་ཆེ་རེ་བཏགས་ཏེ། གཞན་ལ་ངོམས་ན་ང་ཚོ་ཁ་དོན་རྒྱབ་འགལ་གྱི་ལས་བསགས་པས་ངོ་གནོང་དགོས་པ་ཞིག་ཏུ་གྱུར། རྣམ་པ་འདི་སྣང་བ་ཙམ་གྱིས་དྲག་ཙུབ་ཀྱི་འགྱུར་བ་མཚོན་པ་ལས།
ཡོན་ཏན་དང་རྒྱན་དུ་སྣང་གི་མི་འདུག སྟག་གཟིག་ལྤགས་པ་བརྒྱ་ལས་ཡོན་ཏན་སྣ་གཅིག་གིས་དགའ་བའི་དུས་རབས་འདིར། ང་ཚོས་ཤེས་རིག་གི་ཞིང་ཁམས་ཤིག་གསར་བསྐྲུན་བྱས་ཏེ། འགྲོ་ལ་ཕན་པའི་འདོད་རྒུ་ཆར་ལྟར་འབེབ་རྒྱུ་བྱུང་ན་དེ་ལས་སྤྲོ་འོས་པ་ཞིག་ཅི་ཡོད། ཡང་རང་རིགས་ཀྱི་མི་ཁག་ཅིག་གིས། ཕན་280འདོགས་པ་རྒྱུ་ཡི་མཚན་ཉིད་ཅེས། ཕན་འདོགས་བྱེད་ཀྱི་རྒྱུ་ནོར་དགོས་སྐད་ཀྱིས་སྟག་གཟིག་ལྤགས་པ་སོགས་སྣང་མེད་དུ་བསྐྱུར་ཏེ། དགོས་མེད་མཐོང་སྟེ་མི་ཉོ་ཞིང་། གཟི་བྱུར་སྤོས་གསུམ་ལ་ཡང་དགའ་བ་མེད་པར། ཕན་འདོགས་བྱེད་ནི་རླངས་འཁོར་རེད་ཅེས།
རླངས་འཁོར་རེ་ལ་ཕྱུགས་ཟོག་བརྒྱ་སོ་དང་། རྟ་ལུག་མང་པོ་སྤྲད་དེ་ཉོས་པ་དང་། འཕྲུའ།་ ཆ་ལ་རྒྱུས་མངའ་མེད་པ། ཕོ་རྒོད་ལག་རྒོད་ཀྱིས་རླངས་འཁོར་བསྐོར་བས། རླངས་འཁོར་ཆག་ཀྲུམ་ཤོར་བ། མཐར་རླངས་འཁོར་ཉམས་བཅོས་བྱས་མ་ཐུབ་པས་མགོ་རྐང་སོ་སོར་འཐོར་ཏེ། མགོ་སྒམ་ཡས་ན་འཕངས། མཇུག་སྒམ་མས་ན་ལུས་ཏེ་ལྕགས་ཕྱེ་དུམ་བུ་མང་བོ་ཞིག་ཏུ་གྱུར་བ་མ་ཟད། ཕྱི་ལ་སྒོ་ཕྱུགས་མེད་པ།
ནང་ན་མར་ཆུར་མེད་པ། སྟོང་སེང་ངེ་སྡོད་དགོས་བྱུང་བ་འདི། སྐྱོ་བོ་ཞིག་སྣང་གི་འདུག དེ་བཞིན་དུ་རླངས་འཁོར་སྐོར་བའི་བྱང་ཆ་ཚད་ལྡན་མེད་པ་ཁག་ཅིག་གིས་རླངས་འཁོར་བསྐོར་ནས། གཡང་འགྲིལ་གད་ལྷུང་དང་། རླངས་འཁོར་ཆག་ཅིང་། ཁ་ལོ་པ་ཤི་རྨས་ཤོར་བ། རྐང་ལག་ཆག་ཧྲུག་བྱེད་པ་གྲངས་མང་། ད་ལྟ་ཡ་ཨན་ཐེན་ཆན་གྱི་རུས་པ་ཆག་སྐྱོན་གསོ་བའི་སྨན་ཁང་དུ་སོང་དང་། རང་རིགས་ཀྱིས་རླངས་འཁོར་སོགས་འཕྲུལ་ཆའི་རིགས་བེད་སྤྱོད་བྱས་པའི་འབྲས་བུ་མཐོང་རྒྱུ་ཡོད།
འདི་འདྲའི་རིགས་དེ་མ་གཟབ་ན་མི་ཤི་རྒྱུ་ཟད་ཀྱི་གྱོང་ཚབས་ཆེན་རག་གི་ཡོད། ཡང་རང་རིགས་ཀྱི་ཕོ་གསར་ཁག་ཅིག་གིས། ཁ་ལ་ཟ་རྒྱུ་མེད་རུང་། ཞབས་ལ་ཆིབས་རྒྱུ་དགོས་ཞེས། སྦག་སྦག་ཉོས་ཏེ། རླུང་ལོང་པ་ནང་བཞིན་གྱིས་ཡར་རྒྱུག་མར་རྒྱུག་གིས་དུས་འདའ་བས་སྙིང་པོ་གང་ཡང་མེད། ཐ་ན་སྦག་སྦག་སྐོར་བྱེད་ས་སྣུམ་ཉོ་རྐྱེན་མེད་པ་དང་། ཁྱིམ་གྱི་སྒམ་ཁྲི་ས་ཁྲི་ཡིས་བྱས་པའི་ཐབས་སྐྱོ་བོ་དེ་དག་གིས་འབྲུ་རིགས་བཙོངས་ནས་ས་སྣུམ་ཉོས་ཏེ། སྦག་སྦག་སྐོར་གྱི་ཡོད་པ་འདི་ཡང་། མི་ཡི་སྤུས་ཚད་ཆེས་དམའ་བའི་རྟགས་དང་མ་བསྟན་པ་ལགས།
ཡང་རང་རིགས་ཀྱིས་རྒྱུ་ནོར་གསོག་འཇོག་གི་གྲས་ལ། བེད་སྤྱོད་ཡོད་མེད་ཅི་རིགས་དང་། བེད་ཆོད་མིན་སྣ་ཚོགས་ཤིག་འདུག ང་ཚོ་281བོད་འདི་བདག་འཛིན་ཆེ་རིགས་སུ་སྣང་སྟེ། དཔེར་ན། རྡོ་འཇམ་པོ་ཞིག་ཡིན་ན་ཉར་ཚགས་བྱེད་པ། ཐ་གུ་ཐུང་ཐུང་ཞིག་ལའང་ནོར་རྫས་བརྩི་བ། མདོར་ན་སྒམ་ཆག་རྙིང་པ། ལོ་རབས་དུ་མའི་སྔོན་གྱི་ཅ་ལག་བེད་མི་ཆོད་པ་དག་གིས་ཁང་ཁྱིམ་གང་བར་བྱས། ད་དུང་དེ་ལ་ཞེན་ཆགས་བྱེད་ཅིང་།
ཕྱིར་བོར་མི་བྲ་ནས་ཁྱིམ་ཕུག་ཏུ་འཇོག ཕྱུག་སྤྲང་སུ་ཞིག་གིས་ཀྱང་བེད་མི་ཆོད་པའི་དངོས་པོ་ཅི་ཞིག་ཡིན་རུང་ཞེན་ཆགས་ཀྱིས་གསོག་འཇོག་བྱེད་པ་འདི། བྱི་བས་སྙིགས་མ་སྣ་ཚོགས་བསྡུ་རུག་བྱེད་པ་དང་འདྲ། ང་ཚོ་གསོག་འཇོག་གི་གོམས་གཤིས་ཆགས་པའི་ཕྱུག་པོ་འདི་དག་གིས། རྒྱུ་ནོར་ནང་དུ་བཞག་སྟེ། ཟ་མི་བྲ་ཞིང་། གོན་མི་བྲ། ལོངས་སུ་སྤྱོད་མ་ཕོད་ཅིང་། སྦྱིན་མ་བྲ་བ་རྒྱུ་ནོར་གྱི་སྲུང་མ་བྱེད་པ་འདི་ནི་ཡི་དྭགས་གཏེར་སྲུང་གི་ཚུལ་ལྟར་དུ་སྣང་། དེར་བརྟེན་རྒྱུ་ནོར་གྱིས་བེད་ཆོད་པའམ་ཡང་ན་ཁེ་བསྐྱེད་ཐོན་པར་བྱས་ཏེ།
འབྱོར་ལྡན་གྱི་འཇིག་རྟེན་ཏེ་དཔལ་ཡོན་གཉིས་ཀྱིས་ཕྱུག་པ་ཞིག་བྱེད་དགོས། དགུ་པ། རང་རིགས་ཀྱི་མོ་དང་ཇུ་ཐིག་སྐོར་བཤད་པ། དེ་ཡང་འཇིག་རྟེན་འདིར་མི་རིགས་གཞན་ལ་མེད་པའི་ཁྱད་ཆོས་གྱི་ཕྱག་ལེན། བོད་ཀྱི་མོ་དང་ཇུ་ཐིག་སྐོར་གླེང་བར་བྱ་སྟེ། མོ་དང་ཇུ་ཐིག་གི་བསྟན་པ་འདི་ནི་བོན་ལས་དར་ཞིང་། ཡ་ཐོག་གདོད་མའི་བོན་གྱི་དུས་སུ་བྱུང་བ་ཞིག་ཡིན་པ་ཡོངས་ལ་གྲགས། ཇུ་ཐིག་གི་སྐོར་ལ། མཁས་དབང་དུང་དཀར་གྱིས་འདི་ལྟར་གསུངས་ཏེ། ཇུ་ཐིག་གི་ཇུ་ཐིག་ལ་བརྟེན་ནས་མོ་འདེབས་སྤྱད་ཀྱི་མོ་ཆས་སྣ་ཚོགས་ལ་གོ་དགོས་པ་ཞིག་དང་།
ཇུ་ཐིག་ལ་བརྟེན་ནས་མོ་འདེབས་པའི་འབྲས་བཤད་ཀྱི་མོ་གཞུང་ལ་གོ་དགོས་པ་ཞིག་བཅས་ཡོད། དཔེར་ན་བྱ་དྲུག་ལ་བརྟེན་ནས་མོ་འདེབས་པའི་ཡོ་བྱད་ཕྲེང་རྡོག་དྲུག་ཡོད་པ་དེ་ལས། ཕྲེང་རྡོག་ཁྲ་བོས་སྐྱ་ཀ་དང་། སྔོ་སངས་ཀྱིས་ཕུག་རོན། ལྗང་ཁུས་ནི་ཙོ། ནག་282པོས་ཕོ་རོག དཀར་པོས་ཁྲུང་ཁྲུང་། སེར་པོས་ངང་པ་མཚོན་པ་ཡིན་ཟེར་བའི་ཕྲེང་རྡོག་ལྕགས་སྐུད་ཐོག་བརྒྱུས་པ་ཞིག་དང་། དེའི་མོ་གཞུང་བཅས་ཀྱང་མཐོང་མྱོང་བ་དེ་ཇུ་ཐིག་གི་གྲས་ཤིག་ཡིན་ཚད་འདུག སྦ་བཞེད་ནང་རྒྱལ་པོ་ཁྲི་སྲོང་ལྡེ་བཙན་གྱི་བློན་པོ་སང་ཤིས་དང་སྦ་གསལ་སྣང་གཉིས་ཐང་གི་གོང་མར་འཚམས་འདྲི་ཞུ་བར་བཏང་སྐབས་གོང་མའི་མདུན་དུ་ཇུ་ཞག་ལ་བརྟེན་ནས་མོ་འདེབས་གྲྭ་པ་དེ་འདྲ་ཡོད་ལུགས་བཤད་འདུག་པ་རྒྱ་ནག་གི་བོན་པོའི་རིགས་ཤིས་ཡིན་ནམ་བརྟག
ཇུ་ཐིག་ལ་བརྟེན་ནས་མོ་འདེབས་པའི་གཞུང་དེང་སང་མཐོང་རྒྱུ་ཡོད་པ་ནི་སྡེ་དགེ་མི་ཕམ་རིན་པོ་ཆེའི་གསུངས་འབུམ་པོད་ཇ་བའི་ནང་ཞང་ཞུང་སྲིད་པ་འཕྲུལ་གྱི་ཇུ་ཐིག་གི་དཔྱད་དོན་སྣང་གསལ་སྒྲོན་མེ་ལེ་ཚན་གཉིས་པ་ཤོག་གྲངས་༤༢༧ཙམ་ཡོད་པ་དེར་གཟིགས་དང་གསུངས་འདུག ཡང་མཁས་པ་དུང་དཀར་གྱིས། ཇུ་ཞག་ནི་རྒྱ་ནག་ཧྭ་ཤང་དང་བོན་པོ་རྣམས་ཀྱིས་རྩིས་རིག་ལ་བརྟེན་ནས་བཏབ་པའི་མོ་ཕྱྭ་ཞིག་ཡིན་ནམ་སྙམ་སྟེ། རྩིས་རིག་ལ་བརྟེན་ནས་མོ་འདེབས་སྐབས་མགྲོན་ཕྱྭ་ཞིག་ཡིན་ཚེ། མགྲོན་པོ་དེའི་གཟུགས་ཆེ་ཆུང་གི་ཚད་དང་།

གདོང་གི་དབྱིབས། ལོ་ན་ཆེ་ཆུང་བཅས་གསལ་པོར་སྟོན་ཐུབ་ཟེར་སྲོལ་ཡོད་པ་དང་། འཕྲེང་བའམ། སྐུད་པའམ། རྡེའུ་སོགས་ལ་བརྟེན་ནས་མོ་རྒྱག་སྟངས་ཤིག་ཡིན་ཅིང་། འདིའི་སྐོར་དཔེ་ཆ་མང་པོ་ཡོ་ད་གསུངས། གསུངས་འདི་དག་ལས་གོ་ཐུབ་པ་གཅིག་ནི། ཇུ་ཐིག་དང་ཇུ་ཐིག་གི་མོ་འདེབས་ཀྱི་བསྟན་པའི་བདག་པོ་དངོས་མ་དེ་བོན་ཡིན་པ། དཔེར་ན། ཞང་ཞུང་གི་སྲིད་པ་འཕྲུལ་གྱི་ཇུ་ཐིག་ཅེས་པའི་མོ་གཞུང་དང་། མོ་གཞུང་དེ་དག་ཏུ་བསྟན་པའི་གཏོ་དང་།
མདོས་སོགས་ཀྱི་ལག་ལེན་དང་། མིང་ཚིག་གི་ཐ་སྙད་སྤྱོད་སྟངས་ཐད་ནས་ཀྱང་། མགྲོན་ཕྱྭ་དང་། དོན་ཕྱྭ་དང་། གདོན་ཕྱྭ་དང་། ནད་ཕྱྭ་ཞེས་བོན་གྱི་ཐ་སྙད་ཡང་དག་སྤྱོད་ཀྱི་ཡོད་པ། ཕྱིས་སུ་མོ་ཡིག་ལ་ལར་ཕྱྭ་འགྱུར་ནས་བྱ་བྲིས་པས། མགྲོན་བྱ་དང་། དོན་བྱ་ཞེས་བྲིས་འདུག་སྦ་བཞེད་ནང་རྒྱལ་པོ་ཁྲི་སྲོང་ལྡེ་བཙན་གྱི་བློན་པོ་སངས་ཤིས་དང་སྦ་283གསལ་སྣང་གཉིས་ཐང་གི་གོང་མར་འཚམས་འདྲི་ཞུ་བར་བཏང་སྐབས་གོང་མའི་མདུན་དུ་ཇུ་ཞག་ལ་བརྟེན་ནས་མོ་འདེབས་མཁན་གྱི་གྲྭ་བ་ཞིག་ཡོད་ཚུལ་གསུངས་པ་འདིས། རྒྱ་ནག་གི་རྒྱལ་པོ་དེ་དག་གིས་རྒྱལ་སྲིད་དང་ཆོས་སྲིད།
སྒེར་དོན་ཀུན་པོ་ཡང་ཇུ་ཞག་གི་མོ་ལ་མགོ་བཏགས་ཡོད་པར་ཤེས། མཁས་དབང་དགེ་འདུན་ཆོས་འཕེལ་གྱིས། མདུན་ན་འདོན་ནི་རྒྱལ་པོ་ལ་མོ་རྩིས་དང་ཀུན་རིམ་བྱེད་ཅིང་། རྒྱལ་པོའི་མདུན་འདུག་དེ་ཡིན་གསུངས། དེ་ལྟར་ན་ཆབ་སྲིད་མོ་རྩིས་ཀྱིས་སྐྱོང་བ་འདི་བོད་གཅིག་པུའི་ལུགས་སྲོལ་ཡིན་ཚད་མ་རེད། བོད་ཀྱི་ཞང་ཞུང་སྲིད་པ་འཕྲུལ་གྱི་ཇུ་ཐིག་དང་། བོད་ཀྱི་ཆབ་སྲིད་སྒྲུང་བོན་ལྡེའུགསུམ་གྱིས་སྐྱོང་ཞེས་པའི་ཇུ་ཞག་ལྡེའུ་ལ་བརྟེན་པའི་མོ་འདེབས་ཀྱི་ཕྱག་ལེན་དང་། རྒྱ་ནག་ཀོང་ཙེ་སྟེ། ཁུང་ཙི་ཞེས་པ་དེ་ཡིན་ན། ཀུན་གྱིས་ཚད་མར་འཛིན་པའི་སྐྱེས་ཆེན་གྱི་གྲལ་དུ་འཇོག་ཅིང་།
མོ་རྩིས་ལ་ཕུལ་དུ་ཕྱིན་པའི་མཁས་པ་ཞིག་ཡིན་ཞིང་། སྐབས་དེར་རྒྱ་ནག་གི་སློབ་གསོའི་ཁ་ཕྱོགས་སྐོར་མཁན་གྱི་དེད་དཔོན་ཡང་ཀོང་ཙེ་ཡིན་པ་ཀུན་གྱིས་ཤེས། དེ་བཞིན་དུ་ཐང་གི་གོང་མའི་དུས་སུ་མོ་དང་ཇུ་ཞག་བོན་ལ་བརྟེན་ཚུལ་གྱི་ནི་བཤད་མ་ཐག་པ་ལྟར་རོ། འོན་ཀྱང་རྒྱ་ནག་ཏུ་རྗེས་སུ་གཞུང་དོན་དུ་མོ་འདེབས་མཁན་མེད་ཅིང་། རང་གི་གསལ་རིག་གིས་བྱ་བཞག་ཐམས་ཅད་ཚོད་འཛིན་བྱས་པ་ལས་མོ་ལ་སྐྱབས་སུ་མཆི་མཁན་ཇེ་དཀོན་སོང་འདུག རང་རིགས་ནི་མོ་དང་ཇུ་ཞག་ལ་ནམ་ཡང་བློ་ཕུགས་བཅོལ་ཏེ། མོ་དང་ཇུ་ཞག་ནི་རྟག་བརྟན་གཡུང་དྲུང་གི་སྐྱབས་སུ་འཛིན་གདའ། དེང་གང་ཟག་ཁག་ཅིག་གིས་མོ་རྩིས་ནི་སེམས་ཅན་མགོ་སྐོར་བྱེད་ཀྱི་ལག་ཆ་རུ་ངོས་འཛིན་ཏེ། མིག་ཕྱེ་ནས་གནས་ཚུལ་མ་མཐོང་ན། མི་བཙུམ་ནས་ཕྲེང་རྡོག་གི་རྩིས་རིག་གིས་ཅི་ཡང་གོ་མི་ཐུབ།
ལས་ཀ་ཚང་མ་མོ་རྩིས་ལ་བཅོལ་བ་ནི་མི་རིགས་རྗེས་ལུས་ཀྱི་རྩ་བ། རང་ཁག་མོ་ལ་དཀྲི་ནས་བག་ཡངས་ཀྱིས་སྡོད་སྙིང་སྤྲོས་བས་བསམ་བློ་རུལ་བར་གྱུར་བ། བསམ་གཞིག་གི་ངལ་རྩོལ་རིང་དུ་དོར་ཏེ། ལེ་ལོ་ངན་གོམས་སུ་ཤོར་བྱེད་དུ་གྱུར་པ་ཡིན་ཞེས་284སྐྱོན་ཁོ་ན་མཐོང་གི་ཡོད། དེ་བཞིན་དུ་སྲིད་པའི་ལས་དང་བྱ་བ་མཐའ་དག་ཤེས་རབ་རིག་རྩལ་གྱིས་དབྱེ་འབྱེད་མི་བྱེད་ནས་མུན་ནག་ལག་སྙོག་གི་རྩིས་ཀྱིས་གང་ཡང་མི་འཇོན་ཞེས་པ་དང་། རང་འགན་རང་གིས་མི་ཁུར་ནས་རང་འགན་མོ་དང་ཇུ་ཐིག་ལ་བཅོལ་བ་འདི་དའ།་ འབྱོར་གྱི་མི་ལུས་ཀྱིས་བེད་མ་ཆོད་པའི་རྟགས་དང་། གསང་བ་ལྐོག་གྱུར་ཐམས་ཅན་མོ་དང་ཇུ་ཐིག་གིས་གསལ་བཤད་བྱེད་ནུས་ན་རང་རིགས་ཀྱི་འཇིག་རྟེན་འདི་འདི་ལས་བཟང་ཙམ་ཞིག་ཅི་ལ་མི་འགྱུར་བ་རེད་ཅེས་བཀའ་བཀྱོན་བྱེད་པ་འདི་དག་དོན་ལ་གནས་མིན་བརྟག་པར་འཚལ། མ་གཞི་སྔོན་བྱོན་དམ་པ་དེ་དག་གིས་ཀྱང་། མོ་རྩིས་ཀྱི་ཕྱག་ལེན་ལ་བཀའ་བཀྱོན་བྱེད་པ་མང་སྟེ།
ཆོས་ཉིད་བདེན་པ་མངོན་སུམ་མ་མཐོང་བར། མོ་དང་རྨི་ལམ་རྫུན་གྱིས་མགོ་མ་བསྐོར་ཞེས་པ་དང་། སངས་རྒྱས་ཤཱཀྱ་ཐུབ་པ་ནས་བོད་ཀྱི་རྫ་དཔལ་སྤྲུལ་ཡན་ཆད་ལ། སྐྱེས་ཆེན་དམ་པ་དེ་ཙམ་ཞིག་བྱོན་པ་དང་དེ་དག་གི་ཁྲོད་ནའང་མོ་དང་ཇུ་ཐིག་ལ་དགག་པ་གནང་མཁན་མང་ལ། ཕྱག་ལེན་མཛད་པོ་ཆེ་ཉུང་། སྤྱིར་ཞང་ཞུང་སྲིད་པ་འཕྲུལ་གྱི་ཇུ་ཐིག་ནས་ད་ལྟ་མ་ཎི་འབྲུ་དྲུག་གི་མོ་དང་། གེ་སར་གྱི་མོ་དང་དཔལ་ལྡན་ལྷ་མོའི་མོ་བར་འགྱུར་ལྡོག་དང་གོ་རིམ་བཅས་ལ་བསམ་གཞིག་བྱོས་དང་། ཆོས་མོ་འདི་དག་གི་འབྱུང་ཁུངས་དངོས་མ་ནི་བོན་པོ་ཡིན་པ་བཤད་ཅི་དགོས། ངས་འདི་ནས་ཞུ་འདོད་པ་ནི། བོན་མོ་དང་ཆོས་མོ་གང་ཡིན་ན་འདྲ།
ཐིག་མི་ཐིག་ཇི་ལྟར་རུང་། ཡིད་ཆེས་མི་ཆེས་གང་ཡང་རུང་། ང་ཚོའི་དངོས་ཡོད་གནས་ཚུལ་མདུན་དུ་བཞག་སྟེ། ལོགས་ཤིག་ན་མོ་དང་ཇུ་ཐིག་འདེབས་པ་འདི་དགོས་མེད་ཅིག་སྣང་། ད་ལྟ་གང་ཟག་ཕལ་མོ་ཆེ་ལ་ནད་ཀྱིས་ཐེབས་ནས་ཟུག་གཟེར་མངོན་སུམ་དུ་མྱོང་བཞིན། ནད་པར་ཕན་པའི་སྨན་གྱི་ཕྱོགས་སུ་མི་འགྲོ་ནས། མོ་དང་ཇུ་ཐིག་ལ་བརྟེན་ནས་མགོ་འཁོར་བས་མཐར་ནད་ཚབས་ཆེན་དུ་གྱུར་ཏེ། སྨན་གྱིས་ཕན་བསྐྱེད་མེད་པ། སྒོར་མོའི་འགྲོ་སོང་ཆེ་བ། རིན་ཆེན་སྲོག་དང་བྲལ་བ།
གཉེན་བཤེས་རྣམས་སྡུག་ལ་སྦྱར་བ་བཅས་དུས་གཅིག་ལ་285ཤར་བར་བྱས། གོ་ཐོས་ལྟར་ན་བོད་ཁུལ་གྱི་སྨན་ཁང་སོ་སོའི་ནང་དུ་ནད་ཚབས་ཆེ་བ་བཅོས་དཀའ་བའི་ནད་ན་མཁན་མང་ཤོས་དེ་བོད་རིགས་རེད་ཟེར། རྒྱུ་མཚན་ནད་ཆུང་ཆུང་ན་སྐབས་སྨན་ལ་མ་བསྟེན་ནས། ནད་ཚབས་ཆེན་མ་འགྱུར་བར་བཟོད་བསྲན་བྱས། བཅོས་དཀའ་བའི་ནད་དུ་འགྱུར་དུས་གཟོད་སྨན་ཁང་དུ་ཕྱིན་པ་རེད་འདུག དེ་བཞིན་དུ་དེང་སང་བོད་ཁུལ་གྱི་ས་ཆ་འགའི་ཕྱུགས་ཟོག་བདག་པོ་དེ་དག་གིས། ཕྱུགས་ཟོག་རི་ལ་བོར་བརླག་ཤོར་དུས། འཚོལ་ཉུལ་གྱི་དཀའ་ཚེགས་ལས་བྱོལ་ཏེ། ལུང་ཁུག་སུ་ཡོང་ནས་མོ་ལ་བརྟེན་པ་མཐོང་བས་འདི་རྣམས་གཟབ་གལ་ཆེ། དེ་ལྟར་ན་ང་ཚོས་བསམ་གཞིག་དང་།
གྲོས་མོལ་གྱིས་ཐག་ཆོད་ཐུབ་པ་དག་མོ་དང་ཇུ་ཐིག་ལ་བརྟེན་ན་དགོས་མེད་ཡིན་སྙམ། གནའ་སྔོན་མ་བོད་ཁུལ་གྱི་དཔོན་བློན་རྣམས་ཀྱིས་གཞུང་དོན་གྲོས་མོལ་དང་། བསམ་གཞིག་རིག་པས་ཐག་བཅད་མ་ཐུབ་པ་དགཡང་ན་མོ་དང་ཇུ་ཐིག་ལ་བརྟེན་པ། ཡང་ན་ལྷ་བབ་ལ་བརྟེན་ནས་གཏན་འཁེལ་བྱེད་ཀྱི་རེད་ཟེར། རྒྱུ་མཚན་དེས་བོད་ཀྱི་ཆབ་སྲིད་མོ་རྩིས་ཀྱིས་སྐྱོང་བ་རེད་ཅེས་བཤད་སྲོལ་ཡོད་མྱོང་། རང་གིས་བསྒྲུབ་ནས་འགྲུབ་རྒྱུ་ཅན་ཞིག་ཡིན་ན། རང་གི་འབད་བརྩོན་ལ་རག་ལས་པས། རིག་པ་ལྕགས་ལྟར་བསྒྲིམས། འབད་བརྩོན་རི་ལས་ཆེ་བ། ཡང་ཟོར་བྱ་ལས་ཀྱང་བདེ་བ་ཞིག་བྱས་ཏེ།
འགན་ཆ་ཚང་རང་གི་ཕྲག་ཏུ་ཁུར་ན་བྱ་བ་འགྲུབ་རྒྱུ་རེད། དེ་མིན་མོ་དང་ཇུ་ཐིག་ལ་བལྟ་ན་བྱ་བ་འདི་འགྲུབ་ངེས་རེད་ཅེས་ལུང་བསྟན་པ་ཙམ་ལ་ཡིད་བརྟན་བྱས་ཏེ། སོས་དལ་བག་ཕེབས་ཀྱི་ངང་དུ་བྱ་བ་འགྲུབ་རྒྱུའི་རེ་སྒུག་བྱས་ཏེ་བསྡད་ན་སྣ་འཐེན་ནས་ཁ་ནང་དུ་མི་སླེབས་པ་བཞིན་འབྲས་མེད་དུ་འགྱུར་རྒྱུ་རེད་སྙམ། མཚམས་འདི་ནས་གཏམ་རྒྱུད་ཅིག་བཤད་འདོད་པ་འདི་ལྟར། རྒྱལ་པོ་ནོར་བཟང་གི་རྣམ་ཐར་དུ་བཙུན་མོ་ནག་ཕྱོགས་ལ་དགའ་བ་དག་གིས། ཡིད་འཕྲོག་ལྷ་མོ་ལ་གནོད་པ་བྱ་ཕྱིར། ཨ་མཆོད་ཧ་རི་ནག་པོ་དང་འབྲེལ་བར་བྱས་ཏེ། ཨ་མཆོད་ཧ་རི་ནག་པོས་རྒྱལ་པོ་ནོར་བཟང་ས་ཕྱོགས་གཞན་དུ་286བསྐྱོད་དགོས་པའི་མོ་བབ་ཁུལ་བྱས་ཏེ་མགོ་སྐོར་བཏང་སྟེ། ཡིད་འཕྲོག་ལྷ་མོ་གནོད་པར་བྱས་པའི་སྐད་ཆ་ཞིག་ཡོད་པ་རེད། རྩོམ་རིག་ལེ་ཚན་འདིའི་ལོ་རྒྱུས་རྒྱབ་ལྗོངས་ནི།
སྤྱི་ཚོགས་འཚོ་བ་དངོས་མ་ཞིག་སྟེ། བླ་མཆོད་ཀྱིས་མོ་དང་ཇུ་ཐིག་གི་ཡོན་བདག་གི་འདོད་པ་བསྐང་བའི་བྱ་བ་འདི་འདྲའི་རིགས་ལ་ཁྱི་སྤྱང་ལག་སྦྲེལ་ཟེར་གྱི་ཡོད། གོ་ཐོས་ལྟར་ན་སྤྱི་ཚོགས་ཁྲོད་དུ་ཡང་། བཟང་ངན་གང་ཡིན་མ་ངེས་རུང་། མོ་བ་དང་སྨན་པ་ཟུང་འབྲེལ་གྱིས་གཅིག་གྲོགས་གཅིག་གིས་བྱེད་ཀྱི་ཡོད་ཅེས་བཤད་འདུག རང་རིགས་ནི་རེ་སྒུག་ལ་དགའ་བའི་མི་རིགས་ཤིག་ཡིན། བོད་རེ་བས་ཕུང་ཟེར་རྐྱེན་ཡང་དེས་རེད། ངས་གོང་ཞུས་ལྟར་ང་ཚོ་མི་རིགས་འདི་གཞན་བརྟེན་ཏེ། གཞན་ལྟོས་ཀྱི་འཚོ་བར་རོལ་རྒྱུ་དགའ་ཙམ་ཡོད་པས། མོ་དང་ཇུ་ཐིག་ལ་རེ་ལྟོས་བྱེད་པ་འདི་ཡང་རྒྱུ་མཚན་དེས་རེད།
འདི་ཡང་བདག་ཉིད་བདག་གི་མགོན་དུ་བཟུང་མ་ཐུབ་ནས། རང་ཐག་མ་ཆོད་ནས་ཨུ་ཐུག་གིས་མོ་ལ་སྐྱབས་བཅོལ་ཞུས་པ་རང་རེད། ཐབས་ཟད་སྡུག་ཐུག་གིས་མོ་དང་ཇུ་ཐིག་ལ་སྐྱབས་སུ་མཆི་བ་ཡིན་གྱི། རང་གིས་ཐོན་ན་སྐྱབས་སུ་ཅི་ལ་མཆི། དེར་བརྟེན་ང་ཚོས་མངོན་ཤེས་ལྔ་དང་སྤྱན་ལྔ་ལྡན་པའི་ཐབས་བྱེད་མ་ནུས་ཡང་། མངོན་རྗེས་ཀྱི་ལུང་རིགས་ལ་ཕུལ་ཕྱིན་སྦྱངས་ཏེ། དངོས་པོའི་གནས་ཚུལ་ལ་དབྱེ་འབྱེད་ཀྱི་ནུས་པ་ལྡན་པར་བྱས་ཤིང་རང་ཐག་རང་གིས་ཆོད་ཐབས་ལ་འབད་ང་ར་བྱ། སྤྱིར་མོ་ལ་བརྟེན་ན་ལོས་ཆོག་ཀྱང་། མཐའ་ཅིག་ཏུ་མོ་ཁོ་ན་ལ་བརྟེན་ཏེ། བྱ་བ་བསྒྲུབ་འོས་རིགས་མ་བསྒྲུབ་ན་འབྲས་བུ་ཐོན་རྒྱུ་མེད་པའང་།
མངོན་སུམ་གྱིས་གྲུབ་པ་འདི་ཀ་ལགས། མ་གཞིར་དེང་སང་མོ་དང་ཇུ་ཐིག་འདེབས་མཁན་མང་རུང་། མོ་དང་ཇུ་ཐིག་གི་འགྲོ་ལུགས་ཤེས་མཁན་དཀོན་པ། དེ་ལས་ཀྱང་མོ་དང་ཇུ་ཐིག་གི་སྔོན་འགྲོ་བསྙེན་སྒྲུབ་ཚད་ལྡན་སོང་ནི་དཀོན་པས། མ་ནོར་ལམ་སྟོན་བྱེད་ཐུབ་དཀའ། ཚོང་གི་ཁེ་ཁ་ཐོབ་དགོས་ན། འཕྲིན་བརྡ་ལག་རྩལ་ལ་མྱུར་སྐྱེན་པ་དང་རྩིས་རིག་ལ་ཞིབ་མོ་རྣམ་འཐག་བྱ་རྒྱུ། ནད་ན་ཚ་བྱུང་ན་གསོ་སྨན་287བདུད་རྩིའི་ཐིགས་པ་ལ་བསྟེན་རྒྱུ། ཕྱུགས་ཟོག་བོར་བརླག་ཤོར་ན་དཀའ་ཚེགས་ལ་མི་སྐྲག་ན་ནས་བོར་བརླག་ཤོར་སའི་ཕྱོགས་སུ་བཙལ་རྒྱུ། ལས་དོན་རྙེད་ཐབས་ཀྱི་རྒྱུགས་སྤྲད་དགོས་ན་ཤེས་རིག་གི་ཆུ་ཚད་ཇེ་མཐོར་གཏོང་རྒྱུ་འདི་དག་ནི་རྒྱུ་འབྲས་ཀྱི་འབྲེལ་བ་ཡོད་པས།
མོ་དང་ཇུ་ཐིག་ལ་བརྟེན་མི་དགོས་ཤིང་། སྔོན་བྱོན་དམ་པའི་གསུངས་ཀྱི་གཅེས་པ་ཟབ་མོ་རྒྱུ་འབྲས་ཀྱི་རྣམ་གཞག་གིས་ཞིབ་རྩིས་བྱེད་ན་ཆོག་སྙམ། བཅུ་པ། ནང་རིགས་ཀྱི་ཆོང་ལས་སྐོར་ལ་ཅུང་ཟད་དཔྱད་པ། དེ་ཡང་རྩོལ་མེད་རང་བྱུང་གི་འཚོ་བ་ཤིང་འབྲས་རིགས་ལ་བརྟེན་ནས། མཐར་རྩོལ་བཅས་ཀྱི་འཚོ་བ་རོལ་བས་སྤྲ་དང་སྤྲེའུའི་སྲུ་བྱི། མཇུག་མ་ཆད་ཅིང་། སྨྲ་ཤེས་དོན་གོ་བའི་འདུ་ཤེས་ཁྱད་པར་ཅན་ལྡན་པས། རང་བྱུང་ཁམས་ལ་འཐབ་རྩོད་བྱེད་ཐུབ་པའི་སྟོབས་ཤུགས་སྐྱེས་ཏེ། ངལ་རྩོལ་གྱི་ཐོན་སྐྱེད་འགོ་ཚུགས་པའི་དུས་མི་ཡི་རིགས་བྱུང་བ་ཡིན།
དེ་ནས་བཟུང་ལོ་ངོ་བརྒྱ་ཕྲག་མང་པོར་བརྒྱུད་དེ། སྤྱི་ཚོགས་དང་། ཁོར་ཡུག་ལམ་ལུགས་སོགས་ཀྱི་འགྱུར་བ་ལ་བརྟེན་ནས་མི་ཡི་རིགས་ཀྱི་ནང་སེམས་ལ་གཡོ་འགུལ་ཐེབས་པ། ཕན་ཚུན་གཅིག་ལ་གཅིག་བརྟེན་དང་། ཕན་ཚུན་གཅིག་གི་སྒུལ་ཤུགས་གཅིག་གིས་བྱས་ཏེ། གཉིས་ཀ་ལ་འཕེལ་རྒྱས་རྒྱུན་མར་བྱུང་ཞིང་། ཁྱད་པར་དུ་མི་ཡི་རིགས་ཀྱི་འདུ་ཤེས་དང་ཚོར་བ་ནི་སྲོག་ཆགས་གཞན་ལས་ཀྱང་ཕུལ་ཕྱིན་གྱི་ཚད་ལ་སླེབས་པས། དངོས་པོ་ཕལ་པ་ལ་ལོངས་སུ་སྤྱོད་རྒྱུ་ནི་སྨོས་ཅི་དགོས། སྲོག་ཆགས་རིགས་དེ་དག་ཀྱང་གཡོག་ཏུ་བཀོལ་ཐུབ་པ་བྱུང་འདུག དེ་ནས་རིམ་བཞིན་སོ་སོའི་ཡུལ་ལུང་ཁོར་ཡུག་མི་འདྲ་བའི་རྐྱེན་གྱིས།
འཚོ་ཆས་སྐོར་ལ། ས་ཁུལ་འདི་ན་འབེལ་བོ་ཡོད་པ་དག དེ་ན་དཀོན་པོ་ཡིན་པ། འདི་ན་མཁོ་དགོས་ཆེ་རུང་། དེ་ན་མཁོ་དགོས་མི་ཆེ་བ་སོགས་རྐྱེན་སྣ་ཚོགས་ཀྱིས་བསྐུལ་ཏེ། 288དངོས་པོ་བརྗེ་རེས་ཀྱི་ཚོང་ལས་དར་བ་ཞིག་ཡིན། དེ་ལྟར་ན་ཡ་ཐོག་གདོད་མའི་བོན་གྱི་བསྟན་པ་རྣམ་དག་དར་ཞིང་རྒྱལ་ཕྲན་སིལ་མ་བཅུ་གཉིས་སྐབས་ནས་དངོས་པོ་བརྗེ་རེས་ཀྱི་ཚོང་ལས་དར་བ་བཤད་ཅི་དགོས། འོན་ཀྱང་སྐབས་དེར་དངོས་པོ་སྡེབ་བརྗེ་བྱས་པ་ལས། བྲེ་སྲང་གི་ཚད་འཇལ་བྱེད་ཡོད་པ་མ་རེད། རྒྱལ་རབས་རྣམས་སུ་འདི་ལྟར།
བོད་ཀྱི་རྒྱལ་པོ་ཨི་ཤོ་ལེགས་དུས་སུ་མཛངས་བློན་གཉིས་པ་ལྷ་བུ་མགོ་དཀར་བྱུང་ཞིང་། མཛངས་པའི་ལས་སུ་ཞིང་ལ་དོར་ཁ་བརྩིས། འབྲོག་ལ་ཐུལ་རྩིས་ཕུ་ཆུ་ཡུར་དུ་དྲངས། མདའ་རུ་ཆུ་མ་རྨོ་བ་འདི་ནས་དར་ཞེས་པས། ཞིང་ཁ་བརྩིས་པ་དང་། འབྲོག་ལ་ཐུལ་རྩིས་པ་སོགས་འདིའི་སྐབས་སུ་དར་བར་བཤད། བྱ་བ་འདིས་དཔལ་འབྱོར་འཕེལ་རྒྱས་གཏོང་བར་སྐུལ་འདེད་ཤུགས་ཆེན་ཐེབས། དེ་རྗེས་མཛངས་བློན་གསུམ་པ་ཁྲི་ངོར་སྣང་བཙན་མོང་གི་བུ་བྱ་བས་བྲེ་ཕུལ་སྲང་སོགས་ཀྱི་འཇལ་བྱེད་གསར་གཏོད་བྱས། དེས་ཀྱང་སྔར་ལས་ཀྱང་དཔལ་འབྱོར་འཕེལ་རྒྱས་ཕྱིན་པའི་གཡོ་འགུལ་ཐེབས། དེ་ནས་རིམ་བཞིན་དུ་ཚོང་སྣ་ཚོགས་ཀྱི་བསྟན་པ་དབྱར་གྱི་རྩི་ཤིང་ལྟར་རྒྱས་སོ།
ཚོང་ལས་ལ་བརྟེན་ནས་ཕན་ཚུན་འགྲིམ་འགྲུལ་གྱིས་འབྲེལ་འདྲིས་བྱུང་བ་དང་། ཕན་ཚུན་བར་གྱི་བསམ་བློ་བརྗེ་རེས་ཀྱིས་ཁ་སྐད་གཅིག་གྱུར། ཁྲོམ་ར་རྒྱས་བྱེད། དཔལ་འབྱོར་འཕེལ་ཐབས་ལ་སྐུལ་འདེད་བྱས་པ་སོགས་དགེ་མཚན་མང་། ད་ལྟ་ཚོང་པ་ངེས་མེད་ཀྱིས་ས་གནས་སོ་སོར་རྒྱུ་འགྲུལ་བྱས་ཏེ། ཉོ་ཚོང་བྱེད་པོ་འདི་དག་གི་བསམ་བློ་དང་། སྐད་ཆ་བཤད་སྟངས། མི་དང་འབྲེལ་བ་བཟོ་ལུགས། ཐ་ན་ཁ་སྐད་ཀྱི་གདངས་དང་བཅས་པ། ལུང་ཁུག་གནས་གཅིག་ལ་བརྟེན་པའི་ཤེས་ཡོན་པ་ཞིག་ལས་ཀྱང་བྱང་ཚད་མཐོ་ཙམ་ཡོད།
ཚོང་ལས་ལ་བརྟེན་ནས་ཉོ་ཚོང་མཁོ་སྒྲུབ་གཅིག་བུ་མ་ཡིན་པའི་བསམ་བློ་དང་། རིག་གནས། སྲིད་དོན། གོམས་གཤིས་སོགས་ཕན་ཚུན་སྐྱེལ་འདྲེན་བྱས་ཏེ། ཁྱོན་ཡོངས་ནས་སྤྱི་ཚོགས་འཕེལ་རྒྱས་ཕྱིན་པར་ནུས་པ་ཤུགས་ཀྱིས་བཏོན་ཡོད། ད་ལྟ་ལྷ་སའི་སྐད་ལ་འགྱུར་བ་ཕྱིན་པ་འདི་289ཡང་། ཚོང་ལས་ལ་བརྟེན་པའི་ཁྲོམ་འདུས་ཀྱི་སྐད་གདངས་སྣ་མང་ཞིག་གིས་གྲུབ་པའི་འབྲས་བུ་རེད། ད་ལྟ་རྒྱ་གར་ན་རོང་འབྲོག་ཚང་མས་གཅིག་མཐུན་དུ་སྤྱོད་པའི་སྐད་འདི་ཡང་། ཕྱོགས་ཁག་སོ་སོའི་མི་སྣ་དག་གནས་གཅིག་ལ་འདུས་སྡོད་བྱས་པའི་སྤྱི་སྐད་ཡིན། སྤྱིར་བོད་ཀྱི་ལོ་རྒྱུས་ཐོག་ཏུ་ཚོང་ལས་མཁས་པ་མང་རབ་ཅིག་བྱུང་སྟེ།
བོད་མིས་ཚོང་འབྲེལ་བྱེད་ས་ཡང་། རྒྱ་གར། རྒྱ་ནག བལ་བོ། ལི་ཡུལ། སོག་པོ་སོགས་ཡིན་ལ། བསྟན་པའི་སྦྱིན་བདག་ཆེན་མོ་བོད་ཀྱི་ཚོང་པ་རྣམ་བཞི་དང་། མིང་གྲགས་ཅན་གྱི་ཚོང་དཔོན་ནོར་བུ་བཟང་བོ་སོགས་ཚོང་ལས་ཀྱིས་ཁ་གསོ་རྒྱབ་འགེལ་བྱས་ཤིང་། ཡུལ་དགོན་ཀུན་ལ་རྒྱུ་ནོར་གྱི་འགྱེད་བརྒྱག་པའི་ལོ་རྒྱུས་མང་། འོན་ཀྱང་ཞེ་ཕམ་པ་ཞིག་ལ་བོད་ཀྱི་ཚོང་རྫས་འབུ་རྫ་བེའུ་མོག
ཤ་ར་གླ་རྩི་སོགས་རང་བྱུང་གི་ཐོན་ཁུངས་དངོས་རྫས་ཡག་ཤོས་དེ་དག ཇ་དང་ཚྭ། སྣ་དུ་དང་དར་རས་བརྗེ་བ་དེ་རེད། ང་ཚོའི་དངོས་རྫས་ཡག་ཤོས་དེ་དག་གིས་ཐོན་རྫས་བཟོ་མ་ཐུབ་ནས། ཧྲིལ་བོ་སྡེབ་ཚོང་བྱེད་པ་འདི་ཀ་ལགས། ངས་འདི་ནས་བཀྲས་ཟུར་ཚང་གི་གསང་བའི་གཏམ་རྒྱུད་ལས་ཚོང་རྩིས་སྐོར་ཅུང་ཟད་དྲངས་འདོད་པས་འདི་ལྟར། པད་མའི་འཕྲིན་ཡིག་འབྱོར་གསལ། བོད་དུ་བཟོ་གྲྭ་མ་བཙུགས་པར་རྒྱུ་ཆ་ཁོ་ན་ཕྱི་འདྲེན་པ་ནི་བོད་ཀྱི་རྒྱུ་ནོར་ཕྱིར་འདྲེན་བྱེད་པ་དང་གཉིས་སུ་མ་མཆིས ང་ཚོས་བལ་དོ་གཅིག་ཕྱིར་ཚོང་བྱས་པར་རྒྱ་གར་སྒོར་༢༠༠རེ་བབས་པར་བློ་ཡིད་ཡོངས་སུ་ཚིམས་ཁུལ་བྱེད་ཀྱང་། དོན་དུ་བལ་དོ་གཅིག་ནས་མར་མཐར་ཐེར་མ་ལྟེབ་སྒྲིལ་གསུམ་ཙམ་ཐོན་ཐུབ་པ་དང་། ཐེར་མ་ལྟེབ་སྒྲིལ་གསུམ་ཙམ་རེར་རིན་རྒྱ་གར་སྒོར་༢༠རེ་བརྩིས་ཚེ།
ཐེར་མ་ལྟེབ་སྒྲིལ་གསུམ་ནས་རྒྱ་གར་སྒོར་བསྡོམས་༡༢ རྐྱརྐྱའམ་ཏམ་རྡོ་༡༢༠བྱུང་བར་གཞིགས་ནས་བལ་དོ་གཅིག་གི་མ་གནས་ཏམ་རྡོ་༡༠ འདི་ཁོངས་བདལ་གླ་ཚུད་ཀྱི་ལྡབ་བཅུ་གཉིས་ཟིན་གྱི་ཡོད། ཡང་དཔེར་ན། བོད་ཀྱི་པགས་རིགས་ཕལ་མོ་ཆེ་བེད་མེད་དུ་ལུས་ཏེ། གཡག་ལྤགས་ཀོ་བུབ་གཅིག་ལ་སྲང་སུམ་བཅུ་ཙམ་ལས་མི་གནས་པས། གཡག་290ལྤགས་གཅིག་ནས་འཇུར་ཏ་ཡུ་རིང་ཆ་གསུམ་ཐོན་པར་མཚོན་ན་འཇུར་ཏ་ཆ་རེར་རིན་སྲང་༢༠༠རེ་བརྩིས་བསྡོམས་སྲང་༦༠༠ཐོབ་རྒྱུ་ཡིན་པ་སྟེ། གཡག་ལྤགས་གཅིག་གི་མ་གནས་སྲང་༢༠ཡི་ལྡབ་ཉི་ཤུ་ཟིན་གྱི་ཡོད་པའི་སྐོར་དང་། དེ་བཞིན་ཡུལ་ཞིག་གི་རྒྱུ་ཆ་ཕྱིར་འདྲེན་བྱ་རྒྱུ་མཚམས་འཇོག་དགོས་ན་ཡུལ་དེར་རང་གི་བཟོ་ལས་སྤེལ་དགོས་གཤིས། འོན་ཀྱང་དེ་ལྟར་ལག་ལེན་དུ་འཁྱོལ་དགོས་ན་བཟོ་གྲྭ་གསར་འཛུགས་དགོས་པ་མ་ཟད། དེ་ལ་དཔག་པའི་འཕྲུལ་འཁོར་དང་། སྐྱེལ་འདྲེན་བྱེད་པའི་མོ་ཊའི་ལམ།
འགུལ་ཤུགས་ཀྱི་འབྱུང་ཁུངས་གློག་ཁང་ལ་སོགས་པ་ཚོང་གསར་དུ་བསྐྲུན་དགོས་པའི་སྐོར་རྣམས་ཞིབ་པར་འཁོད། ང་ཚོ་བོད་གངས་ཅན་ཡུལ་ན་མ་རྩའི་རྒྱུ་ཆ་སྡེབ་ཚོང་བྱེད་མཁན་ཞིག་ལས། ཐོན་རྫས་སུ་བསྒྱུར་ཏེ། ལྡབ་ལོག་དང་ལྡབ་ལོག་གི་ཁེ་བསྐྱེད་རྒྱུན་མ་ཆད་པར་རྙེད་མཁན་གྱི་ཚོང་བ་ནི་ཉིན་མོའི་སྐར་མ་དང་འདྲ། ང་ཚོས་མ་རྩའི་རྒྱུ་ཆའི་ཚོང་ལས་བྱེད་ན། རྒྱུ་ཆ་མཇུག་རྫོགས་ཏེ། སྟོང་པར་གྱུར་དུས་ཚོང་ལས་ལ་ཡང་རྫོགས་ཚིག་བརྒྱག་ཚར་བ་རེད། དེར་བརྟེན་དུས་རབས་བཅུ་དགུ་པ་ཡན་མན་ལ་སྐུ་གསུང་ཐུགས་རྟེན་གོས་ཆེན་རྙིང་པ། ཤིང་ཚོན་རྙིང་པ་སོགས་གནའ་རབས་ཀྱི་རིག་གནས་ཞིབ་འཇུག་བྱེད་པའི་རྒྱུ་ཆ་དག་རྒྱལ་ཕྱི་ནང་ཀུན་ཏུ་འགྲིམ་པས། ཚོང་གི་ཚ་རླབས་འཕྱུར་ཏེ།
རིག་གནས་ཀྱི་མཚོན་དོད་རིན་ཐང་ཅན་དེ་དག་བཙོང་བའི་རིན་གྱིས། བདེ་སྐྱིད་ཀྱི་འཚོ་བ་ལ་རོལ་ཏེ། མ་འོངས་པའི་ཚོང་ཁེ་སྐྱེད་ལ་བསམ་གཞིག་མ་བྱས་ནས་མ་རྩའི་སྒོར་མོ་སྟོང་ཟད་དུ་སོང་འདུག མ་གཞི་གནའ་རབས་ཀྱི་གཏམ་དཔེ་ལ། ཁབ་ཀྱིས་འབུགའབུག་གིས་གྲི་ཞེས་མ་རྩ་ཆུང་ངུ་ལས་མ་རྩ་རྒྱ་ཆེན་པོ་ཆགས་པར་བྱེད་དགོས་ཚུལ་གསུངས་ཀྱང་རང་རིགས་ནི་དེ་ལས་ལྡོག་སྟེ་གྲིས་འབུག་བྱས། འབུག་གིས་ཁབ་བྱས། ཁབ་ཡུལ་མེད་དུ་སོང་བར་བྱས་པ་ལྟ་བུ་ཞིག་སྣང་། ད་ལྟ་ཚོང་ལས་ལ་གཉེར་པའི་གང་ཟག་ཅིག་ཡིན་ཕྱིན། རྩིས་རིག་པ་ལ་རྒྱུས་མངའ་མེད་ན་ཚོང་ཇི་ལྟར་བྱེད། བོད་ཀྱི་དཔེ་ལ།
ཚོང་མ་རེད་རྩིས་རེད་ཟེར་བ་ལྟར། ཚོང་291རྩིས་ཞིབ་མོ་ཞིག་ཕོག་ན་ཚོང་ཕམ་ཉེན་མི་ཤོར་བར་ཕན་ངེས་རེད། ང་ཚོས་རླབས་ཆེན་གྱི་བྱ་བ་ཡིན་སྐད་ཀྱིས། ཚོང་རྩིས་མ་བྱས་ནས་སྡེབ་ཉོ་སྡེབ་ཚོང་བྱེད་ན་ཕམ་གྱོང་ཐེབས་པའི་ཉེན་ཁ་ཡོད། དེར་བརྟེན་ད་ལྟ་ཚོང་ལས་རིག་པའི་སྦྱོང་ཚན་ལ་ཞུགས་དུས། རྩིས་རིག་ལ་ཕུལ་ཕྱིན་གྱི་སྦྱོང་པ་བྱེད་རྒྱུ་ནི་ཚོང་ལས་ཀྱི་རྩ་བའི་དམ་ཚིག་རེད། ཡང་ཚོང་ཞེས་པ་ནི་གཞན་མགོ་སྐོར་བྱེད་ཅིག་ཡིན་པས། ཚོང་ཕ་མགོ་ཡིན་རུང་བརྡུང་དགོས་ཟེར་སྲོལ་ཡོད་ཅེས། གཞན་ལ་རྫུན་དང་གཡོ་སྒྱུ་བྱེད་དགོས་སྙམ་ན་དེ་ནི་ནོར་འཁྲུལ་ཚབས་ཆེན་ཞིག་ཡིན། སྤྱིར་ཚོང་པ་ཞིག་གིས་ཁེ་སྐྱེད་ཐོབ་རྒྱུ་མེད་ན་ཚོང་བྱས་པའི་དགོས་པ་ཅི་ལ་ཡོད།
ཚོང་ལ་ཁེ་སྐྱེད་ཡོད་པ་ནི་ཀུན་གྱིས་མཁྱེན་གསལ་ལྟར་ལགས། འོན་ཀྱང་ར་གན་གསེར་དུ་བསྒྲུབ་པ། རྟོལ་ལེ་མཛོ་རུ་བཟོས་ཏེ་ཨུ་ཚུགས་བྱེད་པ། རྡོ་དམར་བྱུར་དམར་རུ་བྱས་པ། སྔ་དྲོའི་སྐད་ཆ་དང་ཕྱི་དྲོའི་སྐད་ཆ་མི་འདྲ། དེ་རིང་གི་སྐད་ཆ་དང་སང་ཉིན་གྱི་སྐད་ཆ་མི་མཚུངས། རང་ཚིག་སྔ་ཕྱིའི་འགལ་ཚིག་བཅས་གློག་འཚུབ་པ་བཞིན་བྱས་ན། དེ་ལ་ཚོང་པ་མི་ཟེར་ཞིང་། མགོ་སྐོར་མཁན་ཞེས་བྱ། དེ་འདྲའི་ཚོང་ལས་ནི་ཕྱི་ཐག་མི་རིང་ཞིང་།
རྔ་མ་ཐུང་ཐུང་ཞིག་ལས་མེད་པས། ཚོང་པ་རྣམ་དག་དེ་བཤད་ཐོག་དོན་ཐོག་ཡོད་པ། བདེན་པ་རྣལ་མ་ཞིག་ཡིན་དགོས། ཡང་ཚོང་བྱེད་མཁན་དེས་ཁོར་ཡུག་གི་འགྲོས། སྤྱི་ཚོགས་ཀྱི་གནས་ཚུལ། རྒྱལ་ཁབ་ཀྱི་སྲིད་ཇུས། ས་ཁུལ་སོ་སོའི་ཁྱད་ཆོས་བཅས་ལ་རྒྱུས་མངའ་ལེན་པ་དང་། ཚོད་བསྟུན་ཤེས་རྒྱུ་གལ་ཆེ། ཚོང་བྱེད་རྒྱུ་དེ་ཁོར་ཡུག་གི་འགྲོས་དང་མ་མཐུན་ན། ཧོས་རིགས་ལ་ཕག་ཤ་བཙོང་བ་དང་།
བོད་མི་ལ་རྟ་ཤ་བཙོང་ན་ཚོང་པ་དེ་ལ་ངོ་རྒོལ་དྲག་པོར་བྱེད་ངེས། སྤྱི་ཚོགས་ཀྱི་གནས་ཚུལ་མ་ཤེས་ན། དངོས་པོ་གང་ཞིག་ཉོ་ཚོང་ལ་འགྲིམ་མི་ཤེས་པས། མཁོ་བསྟུན་གྱི་ཚོང་བྱེད་མི་ཤེས་པར་འགྱུར། རྒྱལ་ཁབ་ཀྱི་སྲིད་ཇུས་མ་ཤེས་ན། ཉོ་ཚོང་གི་དངོས་པོ་ལ་སྲིད་ཇུས་ཀྱིས་ཚོད་འཛིན་ཡོད་པས། ལོ་འདིའི་ནང་གི་དངོས་པོ་ཉོ་ཚོང་བྱེད་ཆོག་པ་དག་ལོ་རྗེས་མར་ཉོ་ཚོང་292བྱེད་ཆོག་པའི་ངེས་པར་མེད་པས། སྲིད་ཇུས་ལ་རྒྱུས་མངའ་ལེན་རྒྱུ་གལ་ཆེ། ས་ཁུལ་སོ་སོའི་ཁྱད་ཆོས་མ་ཤེས་ན། ས་ཁུལ་གང་ལ་དངོས་པོ་གང་ཞིག་འཛོལ་ཞིང་འཚམ་པ་མི་ཤེས་པ།
ས་ཁུལ་སོ་སོའི་ཁྱད་ཆོས་ཧ་གོ་དགོས། དེ་བཞིན་དུ་དུས་ཚོད་ཤེས་པ་དང་། དམིགས་གསལ་ཀྱི་གནས་ཚུལ་ཡང་ཤེས་དགོས། དཔེར་ན་དུས་མ་ཤེས་ནས་དབྱར་གྱི་སྤྱོད་ཆས་དགུན་དུས་བཙོང་པ་ལྟ་བུ། དམིགས་གསལ་ཀྱི་གནས་ཚུལ་ནི་ཉིས་སྟོང་ལོར་གློ་ཚད་ཀྱི་འགོས་ནད་དྲག་པོ་ན་དུས། ཁ་ཤུབས་དང་། སྐྱུ་ཁུ་རྣམས་ཉོ་མཁན་མང་བས་དངོས་པོ་དེ་དག་མཐར་ཚོང་ཁང་དུ་བཙོང་རྒྱུ་མེད་པ་འགྲིམ་ཁ་ཆེ་བ་ལྟ་བུ་ཡིན་པས་དེ་དག་ཤེས་དགོས། ཚོང་ལས་ཐེངས་གཅིག་ལ་གྱོང་རག་ན། དེས་སེམས་ཕམ་གྱིས་ཚོང་ལས་དེ་གཏོང་མི་རུང་། ཉམས་རྒུད་ཐེངས་གཅིག་ཐེབས་ན་ཤེས་རབ་ཐེངས་གཅིག་འཕེལ་ཟེར་བ་ལྟར་ལགས་པས།
ཚོང་ལས་མི་སྣ་ལ་ཁ་བརྡབ་སྣ་བརྡབ་ཀྱིས་བརྡབ་གསིག་རེ་ཡོང་ན་ཤེས་རབ་རིག་པའི་རལ་གྲི་ཇེ་རྣོ་འགྲོ་ཞིང་། ཞི་འཇམ་ཡིད་དབང་འགུག་པའི་བྱང་ཚད་ཇེ་མཐོར་འགྲོ་ཐུབ། སྔོན་དུས་ཚོང་དཔོན་ནོར་བུ་བཟང་པོ་ཚོང་ལས་སྐོར་མ་དགུ་ལ་མ་ཁ་ཤི་བས། མཐར་ཨ་ཐང་ཆད་དེ་རྩྭ་གསེབ་ཏུ་ཉལ་ནས་ཡོད་སྐབས། འབུ་གྲོག་མ་ཞིག་རྩྭ་འཇག་མ་གཅིགགི་རྩ་བ་ནས་རྩེ་མོ། རྩེ་མོ་ནས་རྩ་བ་བར་སྐོར་མ་མང་པོར་སོང་བར་མཐོང་ནས། མར་ཐུར་དུ་བབ་པ་དང་། ཡར་རྩེར་འཛེགས་པའི་གནས་ཚུལ་ལ་བལྟས་ཏེ། གོ་བསྐོན་སློབ་གསོ་ཐོབ་སྟེ། མར་ཉམས་རུང་།
ཡར་དར་རྒྱུ་ཡོད་པར་ཤེས་ཏེ་ཚོང་ལས་ལ་སླར་ཡང་ཞུགས་པས་རྒྱལ་ཁ་ཐོབ་པའི་གཏམ་རྒྱུད་ཡོད། ཚོང་འདུས་མགུར་མོ་རབ་ཁ་ནི་དུས་རབས་བཅུ་བའི་དཀྱིལ་དུ་དབུས་གཙང་གི་མཁས་པ་མི་བཅུས་མདོ་སྨད་ནས་སློབ་མ་གྲུབ་ཡེ་ཤེས་རྒྱལ་མཚན་གྱི་དྲུང་དུ་དགེ་སློང་གི་སྡོམ་པ་ཞུས་རྗེས་ལོ་ཤས་ནས་བོད་དུ་ཕེབས། དེའི་ནང་ལོ་སྟོན་རྡོ་རྗེ་དབང་ཕྱུག་གི་འཁྲུངས་ཡུལ་གཙང་མགུར་མོ་རབ་ཁ་ནས་ཡིན་པས་ཁོང་གིས་མཆེད་གྲོགས་གཞན་རྣམས་ལ། ཁྱེད་རྣམས་གནས་སྐབས་བོད་293དབུས་གཙང་དུ་ལོག་མ་ཕེབས་པར་འདིར་བཞུགས། ངས་སྔོན་ལ་དབུས་གཙང་དུ་འགྲོ་བའི་ཚོང་བ་དང་མཉམ་དུ་སོང་ནས་ཆོས་དར་ནུས་པ་འདུག་ན་ངས་ལོག་མ་ཡོང་བར་དབུས་གཙང་དུ་བསྡད་ཀྱིས། དེ་ཙ་ན་ཁྱེད་རྣམས་ཡར་ཕེབས་ན་མཐུས། གལ་ཏེ་དབུས་གཙང་ཏུ་ཆོས་དར་བར་བྱེད་མ་ནུས་ན་ང་ཡང་ཚོང་བ་དང་མཉམ་དུ་བོད་ལ་ཕེབས། ཁོང་རྣམས་སུམ་འཕྲང་དུ་སླེབས་མཚམས་ཚོང་པ་རྣམས་དེ་གར་བྱས་ཏེ་མདོ་སྨད་དུ་ལོག་རྩིས་ཡོད་སྐབས་ལོ་སྟོན་གྱིསཀྵེད་རྣམས་འདི་ནས་མ་སྡོད་པར་གཙང་ལ་སོང་ནས་མགུར་མོ་རབ་ཁར་སླེབས་ཚེ་ངའི་ཕ་ལོ་ནད་གཙུག་ན་ཟེར་བ་ཞིག་ཡོད་པ་དེ་ལ་ང་དབུས་ན་འདུག་ཅེས་ལན་སྐྱོལ་ཞེས་མངགས་ཏེ་གཙང་དུ་བཏང་། ཚོང་པ་རྣམས་ཀྱིས་ཀྱང་ཁོང་གིས་གསུངས་པ་ལྟར་བྱས་པས་ཚོང་ལེགས་པོ་བྱུང་། དེ་ནས་བཟུང་གཙང་གི་མགུར་མོ་རབ་ཁར་ཚོང་འདུས་ཆགས་པའི་མིང་དུ་ཚོང་འདུས་མགུར་མོ་ཟེར།
དེང་སང་བོད་རང་སྐྱོང་ལྗོངས་སྙེ་མོ་རྫོང་ཁོངས་མར་རྐྱང་ཆུས་སུ་ཡོད། དེ་སྔོན་བོད་ཀྱི་གསེར་དངུལ་གྱི་ལྗི་ཚད་ཐང་གཞི་ཡང་ཚོང་འདུས་མགུར་མོའི་ཁྲོམ་རའི་རིན་ཐང་གི་ཚད་གཞི་གཞིར་བཟུང་ནས་ཆོས་ཁྲིམས་དང་སྲིད་གཞུང་གི་ཁྲིམས་ཡིག་བརྐུས་པ་འཇལ་གྱི་ཁྲིམས་ཡིག་སྐོར་བཤད་སྐབས་ཚོང་འདུས་མགུར་མོའི་གསེར་དངུལ་དང་འབྲུ་རིགས་ཀྱི་རིན་ཐང་གཞིར་བཟུང་བར་བཤད། རྟ་ཇ་ཚོང་ལམ་ནི་ཐང་རྒྱལ་རབས་ནས་དར་བར་བཤད་ལ། རྗེས་སོར་ཡོན་རྒྱལ་རབས་ནས་མིང་རྒྱལ་རབས་སྐབས་སུ་བོད་རྒྱ་བར་གྱི་དཔལ་འབྱོར་དང་རིག་གནས་སྤེལ་རེས་ཉིན་བཞིན་གོང་དུ་འཕེལ་བས། རྒྱ་ནག་ནས་ཇ་དང་རས་ཆ། དར་གོས་སོགས་བོད་རིགས་ལ་མཁོ་བ་རྣམས་ཁྱེར་ཡོང་སྟེ། བོད་ཀྱི་རྟ་དང་པགས་རིགས། སྨན་སྣ་སོགས་ལ་བརྗེ་བས་ཇ་ཡིག་སྔོན་དུ་ཡོང་བའི་ཇ་རྟ་ཚོང་ལས་(སྐྲུཔཾཨོཾ) བོད་པས་རྟ་བཙོང་བས་ན་རྟ་སྔོན་དུ་འབོད་པས་ན་རྟ་ཇ་ཚོང་ལམ་ཞེས་བརྗོད། བོད་དུ་འདྲེན་པའི་ཇ་རྣམས་གཙོ་བོ་ད་ལྟ་ཙུ་ཡུན། ཐན་ཆད།
གཡག་རྔ་སོགས་ནས་ཐོན་གྱི་ཡོད། ཚོང་གི་རྣམ་པ་ལ་ལོ་294དུ་མ་ནས་མི་འདྲ་བའི་གནས་ཚུལ་ཡོད་པ་ལྟར། དཔེར་ན། སྐབས་འགར་རྟ་སྡུག་ཤོས་ཤིག་ནས་ཇ་རྒྱ་མ་བཞི་བརྒྱ་ལྷག་ཙམ་བརྗེ་ཐུབ་པ་ལྟར་ཡོད་ལ། རྒྱ་ནག་ཏུ་རྟ་འདྲེན་མང་ཤོས་ཤིག་ནི་སུང་རྒྱལ་རབས་སྤྱི་ལོ་༡༢ཀྱ༤ལ་ལོ་གཅིག་གི་ནང་རྟ་གྲངས་ཁྲི་ཚོ་གསུམ་ཙམ་འདྲེན་པ་ལྟར་རོ། སྤྱིར་རྟ་ཇ་ཚོང་ལམ་འདི་རྒྱ་ནག་དང་བོད་བར་འབྲེལ་བ་བྱེད་སའི་ལམ་ཀ་གཙོ་བོ་གསུམ་ལྟ་བུ་ནི་དར་མདོ་ནས་དཀར་མཛེས་བརྒྱུད་ཆབ་མདོ་ཡི་ལམ་ཞིག་དང་། དར་མདོ་ནས་ལི་ཐང་འབའ་ཐང་བརྒྱུད་པ་གཅིག་དང་། ཡུན་ནན་བདེ་ཆེན་ནས་འཇོལ་མདའ་དང་སྨར་ཁམས་བརྒྱུད་པ་གཅིག་བཅས་གསུམ་ནས་རྟ་དང་ཇ་ཕན་ཚུན་བརྗེ་བའི་ཉོ་ཚོང་བྱེད་པ་དེའོ། ད་ལྟ་ཚོང་ར་དཔལ་འབྱོར་དར་ཞིང་རྒྱས་པའི་དུས་སྐབས་འདིར། ཚོང་ར་ལ་འགྲིམ་རྒྱུ་ཆེས་མང་།
ཕྱི་ཡི་དངོས་པོ་སྣ་ཚོགས་ཤིག་ཚོང་ར་ལ་འགྲིམ་པར་མ་ཟད། དམ་པའི་ཆོས་ཀྱི་ཆོ་ག་དག་ཀྱང་ཚོང་ར་ལ་འགྲིམ་གྱི་ཡོད། དཔེར་ན་ཆོས་ཀྱི་ཆོ་གས་འབྱོར་ལྡན་གྱི་བྱ་བ་ལམ་དུ་སོང་སྟེ། བསམ་དོན་བཞིན་འགྲུབ་ན། ཆོ་ག་བྱེད་པོ་བླ་མཆོད་ལ་སྒོར་མོ་ཇི་ལྟར་སྤྲད་གན་རྒྱ་བཞག་གི་ཡོད་པ་རེད་ཟེར། ད་དུང་བར་སྐབས་ཤིག་ལ་བཙོང་མཁན་རང་ཉིད་ལ་ནི། ལ་རྒྱ་ཡོད་མེད་མི་ཤེས་རུང་། མི་རིགས་ཀྱི་ལ་རྒྱའི་རྦ་རླབས་འཕྱུར་ཏེ། ལ་རྒྱ་དང་ལ་རྒྱ་ཞེས་ལ་རྒྱའི་ཕྲེང་བ་བགྲངས་དུས། ལ་རྒྱའི་རྟགས་ཅན་གྱི་དངོས་པོ་གྲངས་མེད་ཅིག་ཚོང་ཟོག་བྱས།
འཆར་གཞི་ཅན་གྱི་དཔལ་འབྱོར་ཚོང་ར་དཔལ་འབྱོར་ལ་འགྱུར་བའི་དུས་འདིར། སློབ་གསོ་དང་། རིག་གནས། འཕྲོད་བསྟེན་བཅས་པ་ཚོང་རའི་ཁྲོད་དུ་དེད་ཟིན་པ་རེད། དེར་བརྟེན་སློབ་གསོ་དང་། རིག་གནས། འཕྲོད་བསྟེན་བཅས་པར་རིན་གོང་ཇེ་ཆེར་སོང་བས། དམངས་ཚོགས་དཀྱུས་མ་དག་ལ་སློབ་གསོའི་གོ་སྐབས་ཐོབ་རྒྱུ་ཉུང་ལ། རིག་གནས་ལ་ལོངས་སུ་སྤྱོད་མ་ཐུབ་པ་དང་། འཕྲོད་བསྟེན་ལ་ཡང་བརྟེན་མི་ཐུབ་པའི་གནས་ཚུལ་ཚབས་ཆེན་དུ་གྱུར།
ཡང་ད་ལྟ་ཚོང་ར་ལ་མི་འགྲིམ་པའི་དངོས་པོ་དེ་དག་ནམ་ཞིག་ན་སྤྱི་ཚོགས་དང་ཁོར་ཡུག་སློབ་གསོའི་ཤུགས་རྐྱེན་295ལས་ཚོང་ར་ལ་འགྲིམ་པ་མང་སྟེ། དཔེར་ན་འཛམ་གླིང་ན་ཐོག་མར་སྦིག་ཆང་དར་དུས་འཐུང་མཁན་ཉུང་ལ། ཚོང་ར་ལ་འགྲིམ་རྒྱུ་ཡང་མི་མང་། རིམ་བཞིན་འཐུང་མཁན་ཇེ་མང་སོང་བའི་གནས་ཚུལ་ཡང་ད་ལྟ་ཤེས་གསལ་ལྟར་ལགས། བེད་མི་སྤྱོད་རྒྱུ་སྤྱོད་ཐབས་བྱས་པའི་སློབ་གསོའི་ཤུགས་རྐྱེན་ཐེབས་དགོས་པ་ཡང་ཡོད། ཚོང་ལམ་ཡངས་པོ་ཞིག་གསར་གཏོད་བྱས་དགོས། ཚོང་ལམ་དེ་ལ་བརྟེན་ནས་ཚོང་སྤུས་གཙང་ཡོང་གི་ཡོད། དཔེར་ན་ཧྥེ་གླིང་པ་དག་གིས་རྐང་ལ་ལྷམ་མི་གོན་ལ། གལ་ཏེ་རྐང་ལ་ལྷམ་གོན་པའི་སློབ་གསོ་བྱེད་ཐུབ་ན། ལྷམ་གྲངས་མེད་ཅིག་གིས་ཚོང་བྱེད་ཆོག་པ་བཞིན་ནོ།
ཡང་ཚོང་ཟོག་གི་དངོས་པོ་ལ་གྲགས་པའི་མིང་རྟགས་བཀོད་པ་འདི་གནད་འགག་ཆེ། དེང་མིང་རྟགས་ཀྱི་རིན་གོང་ཁུག་པའི་དུས་སུ་སླེབས་ཡོད་པས། ང་ཚོས་མིང་རྟགས་གནད་དུ་འཛིན་རྒྱུ་གལ་ཆེ། ད་ལྟ་རང་རྒྱལ་ལ་གྲགས་ཅན་གྱི་མིང་རྟགས་དེ་འདྲ་མེད་པས་དཀའ་ཚེགས་ཆེ་བའི་ལོ་རྒྱུས་མང་། དཔེར་ན་རང་རྒྱལ་གྱི་ཀོ་སྟོད་ཅིག་རྒྱལ་ནང་ནས་བཙོང་ན་མི་དམངས་ཤོག་སྒོར་བཞི་བརྒྱ་ཡན་མན་ཡིན་པ་ལ། ཨ་རིའི་ཚོང་ཁང་གི་མིང་རྟགས་ཀོ་སྟོད་དེ་ལ་བཀོད་རྗེས་རིན་གོང་ལྡབ་ལོག་གིས་ཇེ་ཆེར་འགྲོ། ཚོང་ར་ལ་འགྲིམ་པའི་ཤུགས་ཀྱང་ཇེ་རྒྱས་ཡིན་པ་རེད། རང་རྒྱལ་གྱིས་སྤྱོད་པའི་མིང་རྟགས་གྲགས་ཆེ་བ་དེ་དག་ཕྱི་གླིང་པའི་ཡིན་པ་ལས་ནང་རྒྱལ་གྱིས་མིན་ནོ། དེ་ལྟར་ན་ཚོང་ལས་ཤིག་ལ་ཆ་མཚོན་ན་མིང་རྟགས་ལ་དོ་སྣང་དང་། མཐོང་ཆེན་བྱེད་དགོས།
ངའི་ཕ་ཡུལ་རོང་པ་ཚ་ལ་རྟ་འགྲོས་མ་མང་ཞིང་། ཚོང་ལ་འགྲིམ་པས་རྟ་ཚོང་གི་ཁྲོམ་རྒྱས་པས། ཐག་རིང་གི་ཚོང་པ་དག་ཀྱང་རྟ་ཉོ་བར་སླེབས། རྨ་བྱ་ཞེས་པའི་རྟ་ཞིག་རྟའུའི་ཚོང་པ་ཞིག་གིས་ཉོས་པས་མི་དམངས་ཤོག་སྒོར་ཁྲི་བཞི་སྟོང་ཕྲག་ལྔ་སྤྲད་པ་རེད། དེ་རྗེས་རོང་པ་ཚ་ནི་རྟ་འགྲོས་མའི་ཕ་ཡུལ་ཞེས་ཀུན་ལ་དྲིལ་བསྒྲགས་བྱས། ད་ལྟ་རྟ་རྨ་བྱའི་རིགས་སུ་གཏོགས་པའི་རྟ་རྣམས་ཀྱིས་གོང་ཡག་པོར་རག་གི་ཡོད། ཀུན་ལ་གྲགས་པའི་མིང་རྟགས་འདི་གནད་དུ་འཛིན་རྒྱུ་གལ་ཆེ། ཚོང་ར་བདག་296པོ་བྱེད་རྒྱུ་འདི་ཡང་གལ་ཆེན་ཞིག་རེད། ད་ལྟ་བོད་ཀྱི་ས་ཁུལ་གི་ཚོང་ར་ཕལ་ཆེ་མི་རིགས་གཞན་དག་གིས་བདག་ཏུ་བཟུང་ནས། ཚོང་ར་གཞན་ལག་ཏུ་ཤོར་བས།
ཚོང་ལས་གཉེར་མཁན་མེད་ཅིང་། ཚོང་གི་སྒོར་མོ་མ་རྙེད་པས་གྱོང་ཆེན་པོ་རག་གི་འདུག དེར་བརྟེན་མ་རྩའི་རྒྱུ་ཆ་དེ་ཐོན་རྫས་སུ་བསྒྱུར་ཏེ། ཐོན་རྫས་ཚོང་ར་ལ་ཕུད་དེ་ཚོང་ལམ་ཆ་ཚང་བ་གོ་རིམ་མ་ནོར་བ་ཞིག་ཡོང་ཐུབ་ཐབས་བྱེད་དགོས། ང་རང་ཡོ་རོབ་ཏུ་ལྟ་སྐོར་སོང་དུས། མྱུར་བགྲོད་གཞུང་ལམ་ཐོག་གི་ཟས་ཁང་གི་ཚོང་ར་དག་ཏུ་གྲོ་ཐུག་ཕོར་བ་གང་ལ་མི་དམངས་ཤོག་སྒོར་བདུན་ཅུ་ཁ་ལྷག་གནས་ཀྱི་འདུག་པས། གལ་ཏེ་ཚོང་ར་དེ་བདག་གིར་འཛིན་མ་ཐུབ་ན། སྒོར་མོའི་ཡོང་སྒོ་དེ་ཡང་བདག་གིར་གཟུང་མི་ཐུབ། ཚོང་ར་དེ་བདག་གིར་འཛིན་རྒྱུ་ནི་ཆེས་གལ་ཆེ་ཡིན་པར་གོ་དགོས། བོད་ཀྱི་རིག་གནས་ཚོང་རྫས་བཟོ་དང་མི་བཟོ།
བོད་ཀྱི་རིག་གནས་ཐོན་ལས་ཅན་དུ་བསྒྱུར་མི་བསྒྱུར་གྱི་ཐད་ལ། ལྟ་ཚུལ་མང་ཞིང་། མཁས་པ་ཁག་ཅིག་གིས། བོད་ཀྱི་རིག་གནས་ཉམས་པ་སླར་གསོ། མི་ཉམས་གོང་སྤེལ་བྱས་ཏེ། ནོར་བདག་པོའི་རང་ལག་ཏུ་འཇོག་སྟེ། མི་གཞན་གྱི་ལག་ཏུ་མ་ཤོར་བར་བྱས་ཏེ། རང་སོར་བཞག་དགོས་པར་བཤད། མཁས་པ་ཁག་ཅིག་གིས་བོད་ཀྱི་རིག་གནས་དེ་གཞན་ལ་མ་ཚོང་ན་རིན་ཐང་མེད་པས། རིག་གནས་ཐོན་ལས་དང་ཚོང་ལམ་གྱི་སྐར་ཁུང་ནས་མ་བརྒྱུས་ན།
རིག་གནས་ཀྱི་རིན་ཐང་གི་ཚད་འཇལ་མི་ཐུབ་ཅེས་བཤད། གང་ལྟར་ང་ཚོ་བགྲོ་གླེང་ཇི་ལྟར་བྱེད་རུང་། དངོས་གཞིའི་ཚོང་ལས་པ་དག་གིས་བཙོང་མཁན་གྱིས་བཙོངས་ནས། ཉོ་མཁན་གྱིས་ཉོ་ཡི་ཡོད་པ་རེད། ང་ལ་བླ་སྤྲུལ་འགའ་ཤས་ཀྱིས་བཤད་རྒྱུ། བོད་ཀྱི་རིག་གནས་ཚོང་ར་ལ་འདྲེན་པ་འདི་སེམས་ཕམ་པ། ཡིད་མུག་པ་ཞིག་རེད། འདི་འདྲའི་ལས་ཀ་ནི་ང་ཚོས་ནམ་ཡང་བྱེད་མི་རུང་ཟེར་གྱི་འདུག ཁོང་ཚོས་ཆོས་འདོན་པ་དང་། ཆོས་བཤད་པའི་རིན་དུ་བྱུང་བའི་གོར་མོ་ནི་དད་པས་འབུལ་བ་ཡིན་པས།
ཚོང་གི་གྲལ་དུ་མི་འགྲོ་ཞེས་དབྱར་རྔ་ལྡིར་གྱི་འདུག་རུང་། འདི་ཚོང་ལས་གྱི་297གྲལ་དུ་འགྲོ་མིན་ནི་ཨ་ཁུ་ཆོས་རྒྱལ་གྱིས་ཐག་གཅོད་བྱ་རྒྱུ་རེད། བྱ་བ་ལམ་དུ་འགྲོ་བའི་སྐུ་རིམ་གྱི་ཆོ་ག་འདོན་པ་དང་། ཆོས་ཤེས་པར་འདོད་པ་ལ་ཆོས་བཤད་བྱེད་པ་བཅས་ལ་རིན་ཡོན་འདི་ཙམ་དང་དེ་ཙམ་དགོས་ཞེས་གོང་ཚད་བརྒྱབ་སྟེ། ཆོས་ཉོས་པ་འདི་དག་ལ་བལྟ་ན་རིག་གནས་གཞན་གྱིས་ཉོ་ཚོང་བྱེད་ཆོག་པ་དང་། རིག་གནས་གཞན་ཚོང་ལས་ཅན་དུ་འགྱུར་བར་བྱ་ཆོག་པ་ནི་སྨྲོས་མེད་རེད། དཔེར་ན་བཟོ་རིག་དང་། གསོ་རིག་དང་། སྐར་རྩིས་དང་། རྩོམ་རིག་དང་།
ནང་རིག་དང་། ཟློས་གར་རིག་པ་བཅས་ཀྱི་ཚོང་ལས་བྱེད་ཀྱི་ཡོད་པ་ནི་མངོན་སུམ་དུ་གྲུབ་པ་འདི་ཀ་ལགས། ངས་མཚམས་འདི་ནས་རྩོམ་རིག་གི་ཚོང་བྱེད་ཚུལ་ཕྱོགས་ཙམ་བཤད་ན། དཔེར་ན་མི་ལ་རས་པའི་རྩོམ་དེབ་གཅིག་དེ་འཛམ་གླིང་ན་ཚོང་བྱས་མཁན་དེ་ཙམ་མང་ཞིང་། རྒྱུན་དེ་ཙམ་རིང་པ། ཁྱབ་རྒྱ་དེ་ཙམ་ཆེ་བ་བཅས་ནི་རྩོམ་དེབ་དེའི་རིན་ཐང་རེད། བོད་ལ་དེ་ལྟ་བུའི་རྩོམ་དེབ་རིན་ཐང་ཅན་མང་པོ་ཞིག་ཡོད་པ་ཡང་མཁྱེན་གསལ་ལྟར་ལགས། སྡེ་རོང་ཚེ་རིང་དོན་འགྲུབ་ཀྱིས་རྩོམ་པའི་བོད་ཀྱི་ལོ་རྒྱུས་ཀྱི་དེབ་དེ་དཀོན་པའི་དུས་སུ་མི་དམངས་ཤོག་སྒོར་སུམ་བརྒྱས་ཉོ་རྒྱུ་མི་རྙེད་ཅེས་བཤད་འདུག་པས། དེ་ཡང་རྩོམ་དེབ་དེའི་རིང་ཐང་རེད། དེ་བཞིན་དུ།
བཟོ་རིག་ལ་བཤད་ན། བྲིས་བཟོ་དང་། མགར་བཟོ་དང་། བླུག་བཟོ་དང་། བརྐོ་བཟོ་དང་། བཟོ་དྲུབ་ཀྱི་སྐོར་དང་བཅས་པས་གོང་མི་ཁུག་པ་གཅིག་ཀྱང་མེད། དེ་བཞིན་དུ་གཞན་པའི་རིག་གནས་དག་གིས་སྤྱི་ཚོགས་ལ་ནུས་པར་ཐོན་ཞིང་ཚོང་ལས་བྱེད་ཆོག་པ་བཤད་ཅི་དགོས། སྒྲ་ཚད་གཉིས་ཏེ་དོན་ཤེས་པ་ལ་སྒྲས་ཕན་འདོགས་པ། འཁྲུལ་བར་སེལ་བ་ལ་ཚད་མ་ཤེས་དགོས་པ་བཅས་རིག་གནས་འདི་དག་མི་མཁོ་རྒྱུ་གཅིག་ཀྱང་མེད་པ་ཤུགས་ཀྱིས་ཧ་གོ་དགོས། ཚོང་ལས་བྱེད་པོ་ཞིག་གིས་སྐད་བརྡ་ཡག་པོ་ཤེས་རྒྱུ་དེ་གལ་ཆེ།
བོད་ཀྱི་ཚོང་པ་ཞིག་ཡིན་ཕྱིན་མདོ་དབུས་ཁམས་གསུམ་གྱི་སྐད་ཉན་ཤེས་པ་བཤད་ཤེས་པ་ཞིག་ཡིན་པར་མ་ཟད། རྒྱ་སྐད་སྤྱི་སྐད་དང་། དབྱིན་ཇིའི་སྐད་དག་ཀྱང་ངེས་ཅན་ཞིག་ཤེས་298དགོས། ད་ལྟ་ཀན་སུའུ་ཧུའེ་རིགས་ཀྱི་ཚོང་པ་དེ་དག་གིས་ཚོང་ལས་ལ་ཕན་ཕྱིར་བོད་སྐད་སྦྱོང་སའི་འཛིན་གྲྭ་ཆུང་ངུ་ཞིག་རྩ་འཛུགས་བྱེད་པ་ལྟ་བུ། ཧུའེ་རིགས་ཀྱི་ཚོང་པ་དག་གིས་འབྲོག་སྐད་བཤད་དུས་ཀྱང་འབྲོག་པ་དག་མ་ཞིག་གིས་སྐད་ཆ་བཤད་པ་ལྟ་བུར་སྣང་བས། སྐད་ཤེས་རྒྱུ་གལ་ཆེ་བའི་ཚུལ་ཤུགས་ཀྱིས་གོ་ཐུབ་པར་འདུག སྐད་ཀྱི་རིམ་པ་ལ་བརྒྱུད་དེ། གཞན་སེམས་བཀུག་ཅིང་། གཞན་སེམས་ལྷོད་ལ་བབ་དུས་ཚོང་ལས་བྱེད་བདེ་བའི་དགེ་མཚན་ཡོད་པ་རེད། ཚོང་ལས་དོ་དམ་སྐོར་གྱི་ཡིག་ཆ་རྒྱ་ཆེ།
གྲངས་མང་། གཏིང་ཟབ་པ་སོགས་གང་མང་མང་ཞིག་འདུག་ཀྱང་། ངས་བལྟ་ན་དོ་དམ་བྱེད་ཐུབ་དང་མི་ཐུབ་དེ། གཙོ་བོ་མི་སྣ་ལ་ཐུག་ཅིང་། གཙོ་བོའི་མི་སྣ་དེ་ཡང་སྒྲིག་ཡིག་ལ་ཐུག་པ་ཞིག་ཡིན། མདོར་ན་གཙོ་འཁོར་དང་བཅས་པ་སྒྲིག་ཡིག་འོག་ཏུ་ཡོད་ན། དོ་དམ་གྱི་ལས་ཀ་ཕུལ་ཕྱིན་ཞིག་ཡོང་གི་རེད་སྙམ། བདག་ཅག་གི་སྟོན་པས། རབ་བྱུང་གི་ཚུལ་སྤྱོད་བྱ་བ་དོ་དམ་ཡོང་ཕྱིར་དགེ་ཚུལ་གི་སྒྲིག་དང་། དགེ་སློང་གི་ཁྲིམས་ཉིས་བརྒྱ་ལྔ་བཅུ་རྩ་གསུམ་གསུངས་པ་བཞིན་ནོ།
མདོར་ན་དོ་དམ་གྱི་ཡིག་ཆ་མང་ངམ་ཉུང་ཡང་རུང་སྟེ། སྒྲིག་ཡིག་ཚད་ལྡན་ཞིག་གིས་འོག་ཏུ་ཀུན་འདུས་ན་དེ་ལས་ལྷག་བྱ་རྒྱུ་གང་ཡང་མེད་སྙམ། བཅུ་གཅིག་པ། འཕེལ་རྒྱས་དེ་ཕྱོགས་རེའི་འཕེལ་རྒྱས་ལ་གོ་མི་རུང་བའི་ཆུལ་བཤད་པ། འཕེལ་རྒྱས་ཞེས་པ་འདི་མཐོ་དཔོན་པོ། དམའ་སྤྲང་བོ། བར་ཆ་སྙོམས་ཀྱི་སྐྱེས་འགྲོ་ཀུན་ལ་མཁོ་ཞིང་། ཀུན་གྱིས་ཁ་ནས་འདོན་རྒྱུ། སེམས་ལ་བསྒོམ་རྒྱུ། ལུས་ཀྱིས་དཀའ་སྡུག་བྱེད་ས་འདི་རང་ཡིན་ཞིང་།
འཕེལ་རྒྱས་དགོས་མེད་འདོད་པ་ནི་སྲང་ལམ་རྣམས་སུ་ངེས་མེད་རྒྱུ་བའི་སྨྱོན་པ་རྣམས་ལས་གཞན་299སུས་ཀྱང་མི་འདོད། བླ་མ་ལ་འཕེལ་རྒྱས་མཁོ་སྟེ། བླ་མས་འཕེལ་རྒྱས་གཏོང་རྒྱུ་ནི། ལུང་རྟོགས་ཀྱི་ཆོས་དང་དེ་འཛིན་གྱི་དགེ་འདུན་ཡིན་ཞིང་། ཆོས་དང་དགེ་འདུན་འཕེལ་རྒྱས་གཏོང་མ་ཐུབ་ན་བླ་མའི་ལས་ཀ་ཉམས་རྒུད་འགྲོ་རྒྱུ་རེད། འགོ་ཁྲིད་ལ་ཡང་འཕེལ་རྒྱས་མཁོ་སྟེ། འགོ་ཁྲིད་ཀྱིས་འཕེལ་རྒྱས་གཏོང་རྒྱུ་ནི། དམངས་ཚོགས་དང་། སྤྱི་ཚོགས་དང་། ཁོར་ཡུག་བཅས་ཡིན་ཞིང་།
དེ་དག་ཆ་སྙོམས་ཀྱིས་འཕེལ་རྒྱས་གཏོང་མ་ཐུབ་ན་འགོ་ཁྲིད་ཀྱི་ལས་ཀ་ལ་སྐྱོན་ཤོར་ཚར་བ་རེད། དེ་བཞིན་དུ་མཐའ་ན་རྐུན་མ་ལ་ཡང་འཕེལ་རྒྱས་མཁོ་སྟེ། རྐུན་མའི་བསྟན་པ་དར་རྒྱས་སོང་ན། རྐུན་མས་ས་བཟུང་རྒྱུ་མང་ཞིང་། རྐུན་མས་གནམ་ཕྱེད་གོན་ཞིང་། ས་ཕྱེད་བཏིང་ནས་གོ་ས་མཐོན་པོར་འཛེགས་པ་དེ་ཡིན་པས། རང་གི་ལས་རིགས་གང་ཞིག་ཡིན་རུང་འཕེལ་རྒྱས་མི་མཁོ་བ་ནི་གཅིག་ཀྱང་མེད། དེར་བརྟེན་རང་གི་ཆེད་ལས་དེ་བཟང་ངན་གང་ཞིག་ཡིན་རུང་དེ་ལ་དགའ་ཞིང་། དེ་ལ་མངོན་ཞེན་ཆེ་བ། དེ་འཕེལ་རྒྱས་གཏོང་འདོད་པ་ནི་ཀུན་གྱིས་ཤེས་གསལ་ལྟར་ལགས།
ངས་འདི་ནས་བཤད་འདོད་པ་ནི་འཇིག་རྟེན་པའི་དཔལ་འབྱོར་འཕེལ་རྒྱས་ཏེ། དམངས་ཚོགས་ཀྱི་འབྱོར་བ་དང་། འཚོ་བ་དེ་ཡིན་ཞིང་། འདིའི་སྐོར་ལ་བསམ་གཞིག་བྱེད་མཁན་མང་ཞིང་། ཡིག་ཆ་བཟོ་མཁན་ཡང་མང་། འདིའི་འཕེལ་རྒྱས་ཞེས་པ་འདི། ས་བརྐོ་རྡོ་སློག་གིས་གཏེར་རྫས་སྔོག་འདོན་དང་། རི་དྭགས་རྔོན་ནས་ཤ་རུས་ལྤགས་པའི་ཚོང་དང་། ཤིང་ནགས་བཅད་ནས་སྐྱེལ་འདྲེན་བྱེད་པ་སོགས་ཀྱིས། ས་འོག་གི་གཏེར་དང་།
ས་ཐོག་གི་ནགས། ནགས་ལ་གནས་པའི་སྲོག་ཆགས་བཅས་པ་སྟོང་པར་བྱས་ཏེ། དེའི་ཡོང་སྒོ་ཅུང་ཡོད་པ་དེས་འཛུགས་སྐྲུན་བྱས་ན་དེ་ལ་འཕེལ་རྒྱས་མི་ཟེར། འཕེལ་རྒྱས་ཞེས་པ་དེ་སྤྱི་ཚོགས་དང་། ཁོར་ཡུག་དང་། སྐྱེས་དངོས་སྲོག་ཆགས་དང་བཅས་པ་ཆ་སྙོམས་ཀྱིས་འཕེལ་རྒྱས་སོང་བ་ལ་ཟེར། དེར་བརྟེན་དེང་སང་འཕེལ་རྒྱས་ཀྱི་དོན་སྙིང་ནང་དུ་མཛའ་མཐུན་དང་། སྐྱེ་དངོས་དང་། དཔལ་ཡོན་བཅས་ཀྱང་བསྡུས་ཡོད་པ་རེད། དེ་ལྟར་300ན་འཕེལ་རྒྱས་ཟེར་བ་དེ་ད་ལྟའི་མི་རབས་འདི་ལ་ཟས་གོས་གནས་མལ་འཛོམས་པ་ཙམ་ལ་མི་ཟེར་ཞིང་།
ས་ཁུལ་འགའ་དང་། ཁྱིམ་ཁག་འགའ་ཤས་ཤིག་ལ་དཔལ་འབྱོར་ཡར་རྒྱས་སོང་བ་ལ་ཡང་འཕེལ་རྒྱས་མི་འདོད། ད་ལྟའི་མི་རབས་འདི་ཙམ་ཞིག་ལ་འཚོ་ཆས་མཐའ་དག་འགྲིག་ཙམ་ལ་ཡང་འཕེལ་རྒྱས་ཟེར་མི་རུང་། སྤྱི་ཚོགས་ཀྱི་ཁྱོན་ཡོངས་དང་། ཁོར་ཡུག་དང་སྐྱེས་དངོས། མཐོ་རིམ་སྲོག་ཆགས་དང་དམའ་རིམ་སྲོག་ཆགས་བཅས་ལ། ད་ལྟ་དང་མ་འོངས་པའི་གནད་དོན་བཅས་ལ་འདང་བརྒྱབ་ཏེ། དེ་དག་ཆ་སྙོམས་ཀྱིས་འཕེལ་རྒྱས་སོང་ཞིང་། དེ་དག་ལ་མཛའ་མཐུན་གྱི་རྣམ་པ་མངོན་གསལ་དོད་པོ་བྱུང་བ་ལ་འཕེལ་རྒྱས་ཟེར། ད་ལྟ་འཕེལ་རྒྱས་གཏོང་མཁན་རྣམས་ཀྱིས།
རི་ནག་པོ་ཁ་བས་གཡོག་པ་ལྟར། གཞུང་ལམ་གྱི་ཟུར་དང་། གྲོང་པ་ཅུང་ཆེ་ས་དང་། ཚོང་འདུས་ཀྱི་མི་སྣ་མང་ས་ལ་གྲོང་པའི་འཛུགས་སྐྲུན་རྣམ་པ་མཛེས་མོ་ཞིག་བྱས་ཏེ། གྲོང་གསེབ་ས་ཁུག་འགོལ་བོ་ན་གནས་པའི་མི་སེར་དཀྱུས་མ་རྣམས་ཡར་འཕེལ་རྒྱས་བཏང་རྒྱུ་ཕར་ཞོག་མར་ཇེ་སྡུག་ཏུ་ཕྱིན་པ་མང་། དེ་རིགས་ནི་ཕྱི་ཚུལ་རིང་ལུགས་ཞེས་བྱ། ཡང་འཕེལ་རྒྱས་གཏོང་མཁན་གཅིག་གིས། ད་ཡོད་རང་བྱུང་གི་གཏེར་དང་། ཤིང་ནགས་མཐའ་དག་གིས་ཉོ་ཚོང་བྱས་ཏེ། གནས་སྐབས་མགོ་ཕུད་དེ་མ་འོངས་པའི་མི་རབས་རྗེས་མའི་བདེ་སྐྱིད་ཀྱི་བགོ་སྐལ་འཕྲོག་སྟེ།
མིག་སྔར་གྱི་འཚོ་ཆས་ཁོ་ན་ལ་བལྟས་པ། དེ་ལ་མིག་སྔར་རིང་ལུགས་ཟེར། ཡང་འཕེལ་རྒྱས་གཏོང་མཁན་གཅིག་གིས། གཞི་རིམ་ལས་ཀྱང་གྲོང་པར་མཐོང་ཆེན་བྱེད། ངོ་བོ་ལས་ཀྱང་རྣམ་པ་ལ་མཐོང་ཆེན་བྱས་ཏེ། གྲོང་བའི་འཛུགས་སྐྲུན་དང་འཕེལ་རྒྱས་གཏོང་དུས་ནང་གི་དོན་སྙིང་ལ་མི་བལྟ་ནས། ཕྱི་ཚུལ་གྱི་རྣམ་པ་གཙོ་བོར་བྱས། གྲོང་པའི་ཕྱི་ཚུལ་ཙམ་ལས་གྲོང་པའི་ནུས་པ་གང་ཡང་མེད་པ་ཞིག་བྱས། དེ་ལ་རྣམ་པའི་རིང་ལུགས་ཟེར། ཡང་འཕེལ་རྒྱས་གཏོང་མཁས་ཁག་གཅིག་གིས།
འབྱོར་ལྡན་པ་དང་ལག་སྦྲེལ་ཏེ། རི་ཡི་ཤིང་ནགས་བཅད། ས་འོག་གི་གཏེར་སློག་ཁེ་སྐྱེད་གང་ཡོད་རང་གི་ཁུག་མར་301བཅུག་པ་དང་། དེ་བཞིན་གྲོང་གི་འཛུགས་སྐྲུན་བྱེད་ནས་ཁེ་ཕན་གང་ཡོད་རང་གི་ཡིན་པར་བྱས་པ་འདི་དག་ནི། སྒེར་དོན་རིང་ལུགས་པ་ཞེས་བྱ། གལ་ཏེ་ང་ཚོ་ཆ་སྙོམས་ཀྱིས་འཕེལ་རྒྱས་མ་སོང་ན། འཕེལ་རྒྱས་ཆ་མི་སྙོམས་ནས་དབུལ་བོ་འབྱོར་མེད་ཀྱི་རིགས་དག་འབྱོར་ལྡན་གྱི་རྗེས་སུ་མི་ཆོད་ནས། ཁྲ་ཆུང་མིག་གིས་རྒྱུ་མཐོང་ན། གངས་དཀར་སེམས་ལ་འདྲེ་ཞུགས་ཏེ། རྐུན་ཇག་བྱེད་མཁན་ཇེ་མང་སོང་སྟེ།
མི་གསད་རྟ་སྒྲིལ་གྱི་བྱ་བ་བྱས་ཏེ། སྤྱི་ཚོགས་བདེ་འཇགས་མེད་པར་བྱས། སྤྱི་ཚོགས་བདེ་ཐང་གི་གོང་བུ་ལ་ཕྲ་ཕུང་བཙོག་པས་ཟོས་ཏེ། མཐར་རང་གཞན་ཐམས་ཅད་ཉམས་རྒུད་དུ་འགྲོ་རྒྱུ་རེད། དེར་བརྟེན་ང་ཚོ་ལ་སྒྲིག་མེད་ལུགས་མེད་ཀྱི་ཕྲ་ཕུང་འདི་དག་ལེགས་བཅོས་བྱེད་པའི་འགན་ཡོད་ལ། སྤྱི་ཚོགས་འདིར་བྱ་ངན་བྱེད་པའི་ཕྲ་ཕུང་ངན་པ་དག་བཟང་ཕྱོགས་སུ་བསྒྱུར་མ་ཐུབ་ན་འཕེལ་རྒྱས་ཚད་ལྡན་དུ་མི་འགྱུར། ཁྱིམ་ཚང་སྤྱི་ཚོགས་ཀྱི་ཕྲ་ཕུང་ཡིན་ཞིང་། ཁྱིམ་ཚང་རེ་རེ་བཞིན་གྱི་ཕྲ་ཕུང་དག་འཕེལ་རྒྱས་ཆ་སྙོམས་དང་། མཛའ་མཐུན་ལེགས་པོ་བྱུང་ན་སྤྱི་ཚོགས་དར་རྒྱས་དང་མི་རིགས་བདེ་འཇགས་ཡོང་ངེས་ཡིན། གང་ལ་ཟིང་འཁྲུགས་དང་།
འཐབ་འཛིང་དང་། མི་བདེ་བའི་རྣམ་པ་ཡོད་ན་དེ་ལ་མཐའ་གཅིག་ཏུ་དྲག་རྒོལ་བྱེད་མི་རུང་ཞིང་། ང་ཚོས་དེ་ལ་ཞི་བས་གཤག་བཅོས་བྱས་ཏེ། མཛའ་མཐུན་ལེགས་པོ་ཞིག་ཆགས་སུ་འཇུག་དགོས། དེ་དག་ལ་ཚད་ལྡན་གྱི་འཕེལ་རྒྱས་ཞེས་བྱ། དཔེར་ན་འགོས་ནད་དྲག་པོ་ན་བའི་གང་ཟག་ཅིག་གི་ནད་དེ་བསལ་བའི་འགན་ཚང་མ་ལ་ཡོད་པ་བཞིན་དུ། འབྱོར་མེད་དབུལ་ཕོངས་ཀྱིས་མནར་བའི་མི་སྣའི་དཀའ་སྡུག་དེ་ང་ཚོས་མ་བསལ་ན་མཐར་ཁོ་ཡིད་ཆད་དེ་ཅི་མོས་གང་མོས་དང་། ཁྲིམས་མེད་ལུགས་མེད་ཀྱིས། གཡག་ཆད་ཀྱིས་མྱི་རྡུང་བ་བཞིན། གནས་ཚུལ་ངན་པ་སློང་སྲིད།
མ་གཞིར་དཔལ་འབྱོར་འཕེལ་རྒྱས་ཚད་མཐོན་པོར་ཕྱིན་པའི་མི་དག་ལ་སྒྲིག་ལམ་ཡོད་ཅིང་། སྔ་བསམ་ཕྱི་འདང་རྒྱག་རྒྱུ་མང་ཞིང་། ཁྲིམས་མེད་ལུགས་མེད་མི་བྱེད་ཅིང་། གཟོབ་པ་ལྷུར་ལེན་ཡོད་པ་ཡིན་302ལ། ཨ་སྐྱ་ལ་སྐྱ་རྒྱུ་དང་། ཨ་སྔོ་ལ་སྔོ་རྒྱུ་མེད་པའི་འབྱོར་མེད་དེ་དག་གིས་ཅི་ཡང་བྱེད་སྲིད་པས་གཟབ་པར་བྱ། ད་ལྟ་རྒྱལ་ཁབ་ཆེན་པོ་འཕེལ་རྒྱས་ཀྱི་ཚད་མཐོན་པོར་ཕྱིན་པ་དག་གིས། རྡུལ་རྫས་མཚོན་ཆ་ངན་པ་དེ་དག་བཟོ་ཆོག་པ། རྒྱལ་ཁབ་ཆུང་ཆུང་འབྱོར་མེད་དག་གིས་རྡུལ་རྫས་མཚོན་ཆ་བཟོ་མི་ཆོག་པའི་རྒྱུ་མཚན་ཡང་གནད་འགག་གོང་ཞུས་དང་འདྲ། དེར་བརྟེན་འཕེལ་རྒྱས་སོང་མ་སོང་གི་གཞིར་འཛིན་ས་ནི།
ཁྱོན་ཡོངས་ལ་བལྟ་དགོས་པ་ལས་ཕྱོགས་རེ་ལ་བལྟ་མི་རུང་བ་ཞིག་ཡིན། བཅུ་གཉིས་པ། འདྲུག་དང་གནམ་ཡིག་ལ་དཔྱད་པ་ཅུང་བྱེད་པ། དེ་ཡང་བདག་ཅག་གི་སྟོན་པས། ཐར་བ་ཆེན་པོའི་མདོ་ལས། སེམས་ཅན་རྣམས་ཀྱིས་འབྲུག་གི་སྒྲ་ཞེས་བྱ་བ་དེ་ནི་སྤྲིན་གྱི་སྒྲའོ། ཞེས་སྤྲིན་ཆེན་པོ་རླུང་གིས་བསྲུབ་པའི་སྒྲ་ཡིན་པར་འདོད་ཀྱི་ཡོད། འོན་ཀྱང་གང་ཟག་ཁག་ཅིག་གིས་འབྲུག་ཅེས་བའི་སྲོག་ཆགས་ཤིག་ནམ་མཁའ་ལ་འགྲོ་བ། བར་སྣང་སྤྲིན་གྱི་གསེབ་ཏུ་ལྡིར་བ། ཐ་ན་མཚོ་ཆེན་པོ་ནས་ཆུ་བཏུང་སྟེ།
མིད་ལམ་དུ་མ་ཆུད་པའི་ཆུའི་ལྷག་མ་རྣམས་ཕྱིར་ཤོར་བས་འབྲོག་སྡེ་མི་ཕྱུགས་དང་བཅས་པ་ཆུ་ཡིས་དེད་པའི་ལོ་རྒྱུས་ཡོད་ཅེས་བཤད། ད་དུང་འབྲུག་ནམ་མཁའ་ལ་དངོས་སུ་འགྲོ་བཞིན་ཡོད་པ་མིག་གིས་མཐོང་ཞེས་བཤད་མཁན་ཡང་ཁ་ཤས་འདུག ང་རང་དང་ཐུག་འཕྲད་བྱུང་བའི་མཁས་པ་ཁག་ཅིག་གིས། འབྲུག་ཅེས་པའི་སྲོག་ཆགས་ཤིག་མེད་ཅིང་། ནམ་མཁའ་ལ་ལྡིར་བ་དང་། མཚོ་ཆེན་པོ་ནས་ཆུ་འབྱིན་མཁན་དེ་ནི་རླུང་གོར་དྲག་པོ་ལྡང་བ་ཡིན་ཟེར། དེ་ཡིན་པའི་རྒྱུ་མཚན་འདི་ལྟར་བཤད་དེ། རླུང་གོར་གྱིས་ཆུ་དྲངས་པས་ཤེད་ཀྱིས་མི་ལྕོགས་པ་དག་ཕྱིར་ཤོར་ཏེ། འབྲོག་སྡེ་ཆུ་ཕྱར་གྱིས་དེད་པ་ཡིན་ཟེར། ད་དུང་རླུང་གོར་དྲག་303པོས་ཆུ་འབྱིན་པའི་རྟགས་འདི་ལྟར་བཀོད་དེ།
སྐབས་སྐབས་སུ་ཉ་ལྕོང་སྦལ་བ་སོགས་ཀྱི་ཆར་འབབ་པ་བཤད་པས། རྒྱུ་མཚན་དེས་རླུང་གོར་དྲག་པོས་ཆུ་འབྱིན་པ་དང་མཉམ་གཅིག་ཏུ་ཉ་ལྕོང་སྦལ་བ་དག་ཀྱང་མཁའ་ལ་དྲངས་ཏེ། ནམ་ཞིག་ན་ས་ལ་འབབ་པ་རེད་ཟེར། དེ་ལྟར་རླུང་གིས་ཁུར་བའི་དངོས་པོ་དེ་དག་ས་ཐོག་ཏུ་ནམ་ཞིག་ན་ལྷུང་བ་ཆེས་མང་ཞེས་བཤད། དེ་བཞིན་དུ་ས་རྡོའི་ཕྱེ་མའི་ཆར་བབས་པ་ཡང་། ཐོག་མར་རླུང་གོར་གྱིས་མཁའ་ལ་ཁྱེར་ཏེ། ནམ་ཞིག་ན་ས་གཞིའི་ཐོག་ཏུ་འབབ་པར་བཤད། མ་གཞིར་དེང་སང་གནམ་གྲུར་འཕུར་དུས་ནམ་མཁའི་སྤྲིན་གྱི་ཡན་ནས་འཕུར་གྱི་ཡོད། གནམ་གྲུ་ནང་སྡོད་མཁན་བརྒྱ་སྟོང་མང་པོ་ཡོད་རུང་ནམ་མཁའི་སྤྲིན་གྱི་གསེབ་ནས་དངོས་པོ་ཞིག་མཐོང་མ་མྱོང་བ་ལ། ས་གཞིའི་ཐོག་ནས་བར་སྣང་སྤྲིན་གསེབ་ཏུ་སྲོག་ཆགས་འཇིགས་རུང་ཅན་འབྲུག་ཟེར་བ་དེ་མཐོང་ཞེས་པ་འདི་ཡ་མཚན་གྱི་གཏམ་དུ་སྣང་།
དཔེར་ན་ཨུ་རྒྱན་ཡུལ་ནས་འབབ་པའི་མཁའ་འགྲོའི་བརྡ་ཡིག་ཟེར་བ་འདི་ཡང་། ཡོད་མི་སྲིད་པ་ཞིག་ཡིན་ཚད་མ་རེད། ཨུ་རྒྱན་ཡུལ་ཞེས་པ་ད་ལྟ་ཨ་ཧྥུ་ཧན( ༅ཨོཾ་པོ) ལ་ངོས་འཛིན་གྱི་ཡོད་པས། ས་ཆ་དེ་ག་ནས་རླུང་དྲག་པོས་ཡི་གེ་ནམ་མཁའ་ལ་འཁྱེར་ཏེ། བོད་ཀྱི་ལུང་བར་འབབ་མི་སྲིད་པ་ཡང་ག་ན་ཡིན། དེ་བཞིན་དུ་ས་ཆ་གཞན་ནས་རླུང་གིས་ཁུར་བའི་དངོས་པོ་ས་ཆ་འདིར་འབབ་པ་ལ་ནམ་མཁའ་ནས་འབབ་པ་རེད་ཟེར་ན་ཡང་འགལ་བ་ཡོད་ཚད་མ་རེད། གོ་ཐོས་ལ་ལྷ་སའི་གླིང་ནས་ཤོག་བྱ་སྲོག་ཆགས་ཀྱི་མགོ་ཅན་ཉམས་མཚར་བ་ཞིག་ནམ་མཁར་བཏང་བས། ཤོག་བྱའི་སྐུད་པ་ཆད་དེ་ས་ཆ་གཞན་ཐག་རིང་ཞིག་ཏུ་ཤོག་བྱ་ལྷུང་བས། ས་ཆ་དེ་གའི་མི་རྣམས་ཀྱིས་སྲོག་ཆགས་མགོ་ཅན་གྱི་ཤོག་བྱ་དེ་ནམ་མཁའ་ནས་ལྷུང་བ་ཡིན་ཤག་གིས་རྟགས་ངན་པར་རྩིས་པས་ཡུལ་དེར་ནད་ཡམས་ཚབ་ཆེན་ན་བས་སྐུ་རིམ་དྲག་པོ་བྱས་པའི་ལོ་རྒྱུས་ཡོད་པ་རེད།
མ་གཞིར་སའི་གོ་ལ་འདི་ཐོག་མར་ཆགས་སྐབས་རླུང་གི་དཀྱིལ་འཁོར་ཆགས། དེ་ནས་ཆུའི་དཀྱིལ་འཁོར་ཆགས། ཆུའི་དཀྱིལ་འཁོར་304དེ་ཡང་། རླུང་གིས་བསྲུབས་པས་ས་ཡི་དཀྱིསྨུ་འཁོར་ཆགས་པ་སོགས་ལ་བསམ་ན་ཡང་། རླུང་གི་ནུས་པ་དེ་ཚད་མཐོ་ཤོས་ཡིན་པར་གོ་གི་འདུག དེང་སྐར་མའི་གོ་ལ་ཐོག་གི་དངོས་པོ། སའི་གོ་ལ་ཐོག་ཏུ་ལྷུང་བའི་གོ་སྐབས་ཡོད་ན། གོ་ལ་གཅིག་ལ་བརྟེན་པའི་དངོས་པོ་དེ་དག་ཕན་ཚུན་རླུང་ཤུགས་ཀྱིས་དྲངས་ཐུབ་པ་ཡང་ཞུ་མ་དགོས་པ་རེད། རླུང་པོ་ཆེས་ས་མཐོའི་དངོས་པོ་རྣམས་ས་དམའ་སའི་ལུང་ཁུག་ཏུ་ཁྱེར་ཡོང་བ་ནི་སུས་ཀྱང་གོ དེ་བཞིན་དུ་ནད་ངན་གྱི་ཕྲ་ཕུང་དག་ཀྱང་རླུང་པོ་ཆེས་སྐྱེལ་འདྲེན་བྱེད་ཀྱི་ཡོད་པར་ཤེས་དགོས།
རང་ལོ་བཅོ་བརྒྱད་ལོན་ཡན་མན་ལ། ངས་གནམ་ཡིག་ལྡེབ་མ་རེ་རེ་ཅན་དང་ལྡེབ་མ་ཁ་ཤས་ཡོད་པ་དག་མཐོང་མྱོང་བ་དང་། རང་རིགས་ཀྱི་སྤྱི་ཚོགས་ཀྱིས་གནམ་ཡིག་གི་ནང་དོན་བརྒྱ་བཤད་སྟོང་བཤད་ཀྱིས་ཁྱབ་བསྒྲགས་བྱེད་ཀྱི་ཡོད། གནམ་ཡིག་ཕལ་ཆེའི་ནང་དོན་ནི། བསྐལ་བ་འཇིག་པ་ལ་ཡུན་མི་རིང་བ་དང་། དུས་ངན་གྱི་རྣམ་པ་མང་པོ་ཤར་རྒྱུ་ཡོད་པ་དང་། ཐ་ན་སྲོག་ཆགས་གདུག་པ་ཅན་གྱིས་ས་སྟེང་ཀུན་གང་བར་བཤད་དེ། ཅི་སྐྲག་སྐྲག་ཚབས་ཅི་ཆེ་གང་ཆེ། མཚན་མོར་གཉིད་ཁུག་དཀའ་བ་ལྟ་བུ་རེ་བཤད་ཀྱི་ཡོད། འོན་ཀྱང་མི་སྐྲག་ལ་མཐའ་མེད་ཟེར་བ་ལྟར།
དུས་ཚོད་ཐུང་ཐུང་ཞིག་ལ་སྐྲག་སྟེ། ཁ་མ་ཎི་དང་མི་འབྲལ། ལག་ཕྲེང་བ་དང་མི་འབྲལ། སེམས་དད་པ་དང་མི་འབྲལ་པའི་དགེ་བློ་རེ་ཡོད་རུང་། ཕུགས་ཀྱི་རྒྱུན་རིང་མཐའ་འཁྱོངས་བྱེད་པའི་ཆོས་སེམས་ཡོད་པ་མ་རེད། དངོས་གནས་བཤད་ན་གནམ་་ཡིག་ཟེར་བ་དངོས་མའི་ཡི་གེ་ཞིག་ནམ་མཁའ་ནས་འབབ་རྒྱུ་ཡོད་པ་ཨེ་ཡིན། དུས་ཕྱིས་གནམ་ཡིག་ཡིན་ཞེས་ཡི་གེ་ཞིག་ལག་དུ་འབྱོར་བ་དང་། སློབ་དཔོན་ཆེན་མོ་མཁྱེན་རབ་འོད་གསལ་ལ་གཟིགས་འབུལ་བཀྱག་པས། ཉིད་ཀྱིས་འདི་གནམ་ཡིག་ཅིག་དང་མ་རེད། འོན་ཀྱང་འབྲི་སྟངས་ལེགས་པོར་འདུག་གསུངས།
སྔོན་དུས་སྔ་འགྱུར་རྙིང་མའི་རིང་ལུགས་འཛིན་པ་བོད་པ་སྤྲུལ་སྐུ་མདོ་སྔགས་བསྟན་པའི་ཉི་མས། ཕར་ཕྱིན་གྱི་འགྲེལ་བ་འབྲི་དགོས་སྙམ་སྟེ། གྲ་སྒྲིག་བྱེད་བཞིན་ཡོད་སྐབས། ནམ་305མཁའ་ལས་ཤེར་ཕྱིན་གྱི་དཔེ་ཆ་ལྡེབ་གཅིག་ཁོང་གི་རྩར་ལྷུང་བས། རྟེན་འབྲེལ་བཟང་བར་རྩིས་ཏེ། ཕར་ཕྱིན་གྱི་འགྲེལ་བ་བརྩམས་པའི་སྐུལ་འདེད་ཐེབས། བཅུ་གསུམ་པ། ངལ་རྩོལ་གྱི་དགེ་མཚན་བཤད་པ། དེ་ཡང་སྤྱོད་འཇུག་ལས། སྐྱོ་བས་དྲེགས་པ་སེལ་བར་བྱེད་པ།
འཁོར་བ་པ་ལ་སྙིང་རྗེ་སྐྱེས། སྡིག་ལ་འཛེམ་ཞིང་དགེ་ལ་དགའ་ཞེས་གསུངས་པས། དཀོན་པོའི་རྒྱུ་ནོར་ཐོབ་དགོས་ན། དཀའ་མོའི་ཚེགས་ལ་བརྟེན་དགོས་ཞིང་། དཀའ་མོའི་ཚེགས་ལ་བརྟེན་དུས་སྐྱོ་སྡུག་གི་ཡིད་ཐང་ཆད་པ། ཞེ་ཕམ་པ། ཡིད་མུག་པ་སོགས་རང་ཐོག་ཏུ་འབབ་ངེས་ལགས། དེར་བརྟེན་སྡུག་བདེན་འདི་ལས་སྐྱོབ་ཐབས་སུ། སྟོན་པས་ངེས་འབྱུང་དཀའ་བར་སྤྱོད་དེ་ཟབ་ཞི་སྤྲོས་བྲལ་འོད་གསལ་འདུས་མ་བྱས་ཀྱི་གནས་ལུགས་རང་ཞལ་མཇལ་བར་བྱས། འཇིག་རྟེན་གྱི་བྱ་བའི་ཐད་ནས་སྔོན་ཐོན་གྱི་གྲལ་དུ་སླེབས་པ་དེ་དག་ཀྱང་།
རིག་པ་ས་དང་བསྲེས། རྡོ་དང་བསྣོལ་ནས། དཀའ་སྤྱད་རྩིས་གྲངས་མི་ཐེབས་པ་ཞིག་བསགས་མཐར་རྒྱལ་ཁ་ཐོབ་པ་རེད། དེ་ལྟར་ན་ངལ་རྩོལ་གྱི་སྐྱོ་སྡུག་འདི་ལ་དགོས་པ་ཆེན་པོ་ཡོད་པར་ཤེས་དགོས། གནའ་རབས་ཀྱི་སྤྲ་དང་སྤྲེའུ་མི་རུ་གྱུར་པ་དང་། གོ་ལ་རུ་འཕུར་བསྐྱོད་ཐུབ་པ་འདི་དག་ཀྱང་ངལ་རྩོལ་གྱི་འབྲས་བུ་རེད། ཐ་ན་སྤྲང་མུ་གེ་མི་འཆི་བའི་ཐབས་ཀྱང་ངལ་རྩོལ་ལ་བརྟེན་དགོས། བོད་ཀྱི་དཔེ་ལ། གོམ་རེ་སྤོས་ན་ཁ་གང་རག་ཙོག་གེ་བསྡད་ན་མུ་གེ་འཆི་ཞེས་པ་བཞིན་ཡིན། དེ་ལྟར་ན་ངལ་རྩོལ་ལ་དགའ་ཞེན་ཡོད་དགོས་ལ།
ལས་ཆོད་ཆེ་བའི་ངལ་རྩོལ་ལ་འབད་དགོས། རང་རིགས་འདི་མི་རིགས་གཞན་གྱི་རྗེས་སུ་ལུས་རྐྱེན་ཡང་། སོས་དལ་བག་ཕེབས་ཀྱིས་བསྡད་རྒྱུ་མང་དྲག་པའི་སྐྱོན་ཡིན། ང་ཚོ་མི་རིགས་འདི་གནའ་རབས་ཅིག་ནས་ཇ་སྐ་མོ་ལ་དགའ་ཞིང་། 306སྣ་དུ་ལ་དེ་ལས་ཀྱང་དགའ། དེ་ལྟར་ན་ཇ་སྐ་མོ་འཐུང་ཞིང་སྣ་དུ་འཐེན་ནས་ཉི་མ་དྲོ་སར་བསྡད་དེ། འཚོ་བ་འཇམ་བོ་ལ་རོལ་བས་དཔལ་འབྱོར་གྱི་ཐད་ནས་ཡར་བསྐྱེད་མ་བྱུང་། ཁྱད་པར་དུ་ཇ་དང་སྣ་དུ་ལ་འགྲོ་གྲོན་གཏང་རྒྱུ་མང་བས་སྔ་ལོ་ཇ་དང་སྣ་དུ་བླངས་ཏེ་ཕྱི་ལོར་རིན་འཇལ་རྒྱུ་བྱས་པ་སོགས་ཀྱིས་ཧ་ཞབས་ལྷུང་བ་དང་། ཇ་དང་དུ་བ་ལ་རོལ་རྒྱུ་མང་ནས་ངལ་རྩོལ་བྱེད་སྙིང་མི་བྲོ་བས་ཉལ་དུ་འཐེན་པ་བཞིན། མི་རུལ་བ་ཆགས་པ་ལས་སྲ་མཁྲེགས་ཅན་ཞིག་ཡོང་གི་ཡོད་ཚད་མ་རེད།
བོད་ཀྱི་དཔེ་ལ། ཕོ་ཉལ་ཉལ་ཉལ་བའི་ཐ་མ་ལ རྒྱུ་མེད་ན་མི་ཉལ་ཀ་མེད་རེད། ཤིང་ཙནྡན་ཉལ་བས་རྐུབ་ནས་རུལ། རྡོ་གོར་མོ་ཉལ་བས་འཁྱགས་ལ་འབྱར་ཞེས་པ་ལྟ་བུ་ཡིན་པས་གཟབ་གལ་ཆེ། མ་གཞི་ཚེ་སྲོག་གི་རྩ་བ་གཡོ་འགུལ་ལ་ཐུག་ཡོད་ཅེས་པ་འདི་ཚན་རིག་དང་མཐུན་པའི་སྐད་ཆ་ཞིག་ཡིན་པ་ཡོངས་ལ་གྲགས། དེ་ལྟར་ན་ངལ་རྩོལ་ལ་ཞུགས་ན་ཚེ་རིང་བ་དང་། ནད་མེད་པ། གཟུགས་གཞི་བདེ་ཐང་། སྲ་བརྟན་རང་བཞིན་བཅས་ཡོང་གི་ཡོད་པ་རེད། མཚམས་འདི་ངས་ཞུ་སྙིང་བྲོ་བ་ཞིག་ལ།
རང་རིགས་ཀྱི་བླ་སྤྲུལ་མཁན་གསུམ་ཚོ། ཁྱེད་རྣམ་པ་ཡང་སེམས་ཀྱི་ངལ་རྩོལ་ལ་ཞུགས་པ་མ་ཟད་ལུས་ཀྱི་ངལ་རྩོལ་ལ་ཞུགས་ན་ཡོན་ཏན་ཡིན་པ་ལས་སྐྱོན་གཏན་ནས་མིན། ངས་གོང་ཞུས་ལྟར་ངལ་རྩོལ་གྱི་ཕན་འབྲས་ཐོབ་ཐབས་ལ་འབད་ན་དགེ་མཚན་ཆེན་པོ་ཡོད་པ་རེད་ཅེས་པ་དེ་ཡིན། བདག་ཅག་གི་སྟོན་པ་ཤཱཀྱ་ཐུབ་པ། བསླབ་པ་ལམ་གྱི་གནས་སྐབས། དམྱལ་བའི་གནས་སུ་ཕེབས་ཏེ། གྱད་ཀྱི་ཤིང་རྟ་འདྲེན་པའི་གྲོགས་སུ་ཞུགས་ནས། ངལ་རྩོལ་བྱེད་མྱོང་བ་རེད། དེ་བཞིན་དུ་མི་ལ་རས་པས་ཀྱང་། མཁར་དགུ་ཐོག་བཞེངས་པའི་ལུས་ཀྱི་ངལ་རྩོལ་དང་།
སྡིག་བསགས་ལ་འགྱོད་བཤགས་བྱེད་པའི་སེམས་ཀྱི་ངལ་རྩོལ་ལ་བརྟེན་ནས་སྡིག་སྒྲིབ་མཐའ་དག་བྱང་བར་བྱས་པས་སངས་རྒྱས་པ་རེད། གོ་ཐོས་ལྟར་ན་མཆོག་སྤྲུལ་གཟན་དཀར་ཐུབ་བསྟན་ཉི་མ་ཕྱི་གླིང་གི་སློབ་གྲྭར་སློབ་གཉེར་མཛད་པའི་རིང་ལ། སློབ་གྲྭ་ངལ་གསོ་ལ་ཁེལ་དུས། ཟས་ཁང་307རྣམས་སུ་ཕོར་བ་དང་ཟ་ཐུར་བཀྲུས་པའི་ངལ་རྩོལ་ལ་ཞུགས་ཏེ། གླ་རྔན་གྱིས་སློབ་ཡོན་དང་། འཚོ་རྟེན་བྱེད་ཀྱི་ཡོད་འདུག མཁས་དབང་དགེ་འདུན་ཆོས་འཕེལ་གྱིས། དགེ་ཆོས་ཤི་རྗེས་མིང་ཤུལ་གཙང་མ་ཡིན་ཟེར་བ་དེ་ཡང་། ཉལ་ཏེ་ཤི་གསོན་གྱི་དཀོར་མ་ཟོས་ནས། རང་གི་ངལ་རྩོལ་གྱི་འབྲས་བུ་ཟོས་པ་ཡིན་ཞེས་པའི་དོན་རེད་ད་ལྟའི་དུས་སུ་རང་རིགས་ཀྱི་ཞིང་འབྲོག་མི་སེར་ཕལ་ཆེས་རང་ནུས་དང་བསྟུན་པའི་ངལ་རྩོལ་ལ་ཞུགས་ཚུལ་ནི།
སྦྲང་མས་རྩི་བཅུད་བླངས་པའི་ངལ་རྩོལ་ནང་བཞིན་བྲེལ་འཚུབ་བྱེད་ཀྱི་འདུག འོན་ཀྱང་ངལ་རྩོལ་གྱི་ལག་རྩལ་ཞན་པ་དང་། ངལ་རྩོལ་གྱི་ཐོན་འབྲས་མི་བཟང་བ། ཐོན་འབྲས་ཀྱིས་རིན་གོང་མི་ཁུག་པས་དཔལ་འབྱོར་ཡར་བསྐྱེད་ཡག་པོ་བྱུང་བྱཱབ་ཀྱི་མེད། ངལ་རྩོལ་ལས་རིགས་ནུས་རྩལ་སྦྱོང་བརྡར་བྱེད་དོན་ནི་དེང་རབས་ངལ་རྩོལ་ལས་བགོའི་བླང་བྱ་ལ་མཐུན་སླད་དུ་ཡིན། ངལ་རྩོལ་བའི་ལས་རིགས་ནུས་རྩལ་མཐོ་དམན་གྱིས་ཐད་ཀར་ངལ་རྩོལ་ཐོན་སྐྱེད་ལས་ཆོད་ཀྱི་ཆུ་ཚད་ལ་ཤུགས་རྐྱེན་ཐེབས་པ་ཤེས་དགོས། དེང་སང་ངལ་རྩོལ་བའི་ལས་རིགས་ནུས་རྩལ་ལ་རྒྱལ་ཁབ་སོ་སོས་མཐོང་ཆེན་བྱེད་ཀྱི་ཡོད། ཨ་མེ་རི་ཁའི་ཁེ་ལས་ཀྱིས་ལས་བཟོ་བའི་ལག་ རྩལ་ སྦྱོང་ བརྡར་ ཐད་ ལོ་ རེར་ ཨ་ སྒོར་ དུང་ ཕྱུར་ ༤༠ ༠༠ ་ ་ ་༦༠༠༠ཙམ་གྱི་མ་རྩར་ཕུད་ཀྱིན་འདུག དེ་ནི་ཕལ་ཆེར་ཨ་མི་རི་ཁའི་སློབ་གྲྭ་བ་ཆེན་མོ་༤0 སྐྱུསྐྱུལྷག་གི་ལོ་གཅིག་གི་འགྲོ་གྲོན་ཡོངས་རྫོགས་ཡིན། འཁྲུགས་ཆེན་ཐེངས་གཉིས་པའི་རྗེས་ཀྱི་འཇར་མན་རྒྱལ་ཕྲན་མཉམ་འབྲེལ་གྱིས་ལས་བཟོ་བའི་ལག་རྩལ་རྐང་འཛིན་པ་དང་།
འཇར་པན་གྱིས་ངལ་རྩོལ་བའི་ལག་རྩལ་བྱང་ཚད་མཐོར་འདེགས་བྱེད་རྒྱུ་ནི། ལག་རྩལ་གྱིས་རྒྱལ་ཁབ་སྐྱོང་བའི་རྨང་རྡོ་དང་མཚུངས་པར་བཞེད། ལྷོ་ཁོ་རེ་ཡ་དང་སིང་ཀ་ཕོར་གྱིས་དཔལ་འབྱོར་འཕེལ་རྒྱས་བྱུང་བའི་སྐབས་སུ་ཁོ་ཚོར་རྒྱུ་སྤུས་མཐོ་ཞིང་ལག་རྩལ་བཟང་བའི་ངལ་རྩོལ་བའི་རུ་ཆེན་ཞིག་ཡོད་པར་འབྲེལ་བ་ཆེ་བར་སྙམ། ང་རང་ཚོགས་འདུ་ཆེ་ཆུང་མང་པོར་ཞུགས་དུས་ཤེས་རྟོགས་བྱུང་བ་ནི། ང་ཚོ་ཞིང་308འབྲོག་གི་ཆེད་ལས་ཀྱིས་ཡོང་སྒོ་སེམས་ཁ་གང་བ་ཞིག་མི་འདུག ད་ལྟ་དཀར་མཛེས་ཁུལ་གྱི་རྫོང་སོ་སོའི་མི་གྲངས་སྤྱི་ལ་ལོ་རེའི་ཡོང་སྒོ་སྙོམས་རྩིས་ལ་ཕབ་དུས། མི་རེ་ལ་ལོ་རེའི་ཡོང་སྒོ་མི་དམངས་ཤོག་སྒོ་སྟོང་ཕྲག་རེ་འདུག་ཐུབ་ཀྱི་མེད། དེ་ལྟར་ན་ཞིང་འབྲོག་གི་ལས་ཀ་འདི་དཀའ་ཚེགས་ཆེ་ཚད་དང་མཐུན་པའི་ཡོང་སྒོ་མ་རག་པ་ནི། གཙོ་བོ་ཞིང་འབྲོག་གི་ཆེད་ལས་ལག་རྩལ་མི་ཤེས་པས་ལས་ཆོད་སྤུས་གཙང་མེད་པས་ལན་པ་རེད། ཞིང་ལས་པས་ཞིང་ལས་ལག་རྩལ་ཚད་ལྡན་སྦྱངས་ཏེ།
ཞིང་ལས་ཚན་རིག་དང་མཐུན་པར་བྱས་ཏེ། ཡོང་སྒོ་ཇེ་རྒྱས་སུ་གཏང་དགོས། འབྲོག་ལས་པས་ཀྱང་འབྲོག་ལས་ཚན་རིག་དང་མཐུན་པར་བྱས་ནས། ལས་ཆོད་ཀྱི་ནུས་པ་འདོན་ཞིང་འཚོ་བ་ཡར་རྒྱས་ཡོང་ཐབས་ལ་འབད་དགོས། དེ་ལྟར་ན་ས་ཞིང་ཡིན་ན་འབྲུ་རིགས་ཁོ་ན་སྐྱེད་བྱེད་བཟོ་མི་དགོས་ཤིང་། ཡོང་སྒོ་གང་ཆེ་ན་དེའི་གཞི་རྟེན་བཟོ་ན་ཡག་ཤོས་རེད། ང་ཚོས་ཚོང་ར་མི་ལག་ཏུ་ཤོར་བ་ནང་བཞིན་གྱིས། ལས་ར་དང་། ལག་རྩལ་མང་བོ་ཞིག་ཀྱང་མི་ལག་ཏུ་ཤོར་འདུག དཔེར་ན་ཁང་པ་ཆེ་ཆུང་སྣ་ཚོགས་ཀྱི་བཟོ་བཀོད་དང་།
རྒྱན་བཀོད། ཆུ་ཆེན་པོའི་ཐོག་གི་གློག་ཁང་བརྒྱག་རྒྱུ་དང་། འགྲིམ་འགྲུལ་གཞུང་ལམ་འཆར་འགོད། ཐ་ན་གྲོང་ཁྱེར་ནང་གི་ལྷམ་སྣུམ་བྱུག་པའི་ལས་ཀ་ཚུན་ཆད་དེ་མི་ལག་ཏུ་ཤོར་ཟིན། དེ་བཞིན་དུ་རང་རིགས་ཀྱི་ལག་རྩལ་གཞན་རིགས་ཀྱིས་སྤྱོད་ཀྱི་ཡོད་པ་ནི་ངས་སྨྲོས་མ་དགོས་པ་ཀུན་གྱིས་ཤེས་གསལ་ལྟར་ལགས། ད་ལྟ་ནང་རྒྱལ་གྱི་ཞིང་གསུམ་གྱི་ལས་ལ་འབད་དགོས་ཞེས་དྲིལ་བསྒྲགས་ཀྱི་དབྱར་རྔ་ཇི་ལྟར་ལྡིར་རུང་། ཁ་ཡོད་ལག་ཡོད་ཀྱིས་ལས་སྐུལ་གྱིས་ལག་ལེན་དངོས་མའི་སྦྲང་ཆར་མ་འབབ་ན་སྟོང་པ་རང་རེད། དེ་ལྟར་ན་ངལ་རྩོལ་ལ་དགའ་དགོས་ཞིང་། ལས་ཆོད་ཆེ་བའི་ངལ་རྩོལ་ལ་དེ་ལས་ཀྱང་འབད་པ་ཆེར་བསྐྱེད་བྱེད་དགོས། སྤྱིར་ངལ་རྩོལ་ལ་འབད་པ་མ་ཟད་ངལ་རྩོལ་གྱི་འབྲས་བུ།
འབྲུ་རིགས་དེ་དག་གི་རོ་དང་ནུས་པ། བྱེད་ལས་དང་བཅས་པ་ཞིབ་འཇུག་ཕུལ་ཕྱིན་ཞིག་བྱས་ཏེ། རྒྱལ་ཁྱབ་ཀྱིས་དྲིལ་བསྒྲགས་བྱས་ནས། 309ཚོང་ར་གང་ཆེ་ལ་འདྲེན་ཐུབ་པར་བྱུང་ན་ཆེས་བཟང་། ང་ཚོའི་ནས་ཀྱི་འབྲུ་འདི་ས་མཐོན་པོ་འདི་འདྲར་སྐྱེས་ཐུབ་པ་ནི། ནས་འབྲུའི་ནུས་སྟོབས་ཀྱིས་མཐོ་སྒང་གི་ཕྱི་རྐྱེན་སྣ་ཚོགས་ཀྱིས་འགོག་རྐྱེན་བྱེད་མ་ཐུབ་པའི་རྟགས་རེད། སྐྱེས་ས་སྟོབས་བཟང་བ་འདི་ནས་ཀྱི་འབྲུ་རིགས་ཀྱི་དགེ་མཚན་རེད། དགེ་མཚན་ལྡན་པའི་འབྲུ་རིགས་འདི་ལ་འབྲེལ་ཡོད་སྡེ་ཁག་གིས་ཞིབ་འཇུག་བྱས་པས། འབྲུ་བཅུད་ཀྱི་ཐད་ནས་ཆེས་བཟང་བའི་སྐད་ཆ་ཞིག་གོ་བྱུང་། དེ་བཞིན་དུ་འབྲོག་གི་ཕྱུགས་ཟོག་གི་ཐད་ནས་མཐོ་སྒང་བྱང་ཐང་ན་འཚོ་སྡོད་བྱེད་ཐུབ་པའི་འབྲོང་དང་།
གཡག་འབྲི་འདི་དག་ནི། འཛམ་གླིང་གི་ས་ཆ་གཞན་གང་ནའང་མེད་པ། རི་མཐོ་ས་གཙང་། ཁ་དབུགས་དྭངས། འབག་བཙོག་མེད་ཅིང་། སྐྱེས་དངོས་གཙང་སེང་སེང་ལ་བརྟེན་ནས་འཚོ་བའི་ཕྱུགས་ཟོག་འདི་དག་གི་མར་ཕྱུར་ནི་བཅུད་ཆེ་བ། གཙང་ཞིང་རོ་ནུས་བཟང་བ་སོགས་ཀྱི་དགེ་མཚན་ཡོད་པས་སུ་ལ་ཡང་ངོ་གནོང་མི་དགོས། རང་རིགས་ལ་ཡིད་བཞིན་ནོར་བུ་ལྟ་བུའི་འབྲུ་རིགས་དང་སྣུམ་རིགས་འདི་དག་འཛམ་གླིང་གི་ཚོང་ར་ལ་བརྒྱབ་སྟེ། བེད་ཆོད་པ་ཞིག་བྱེད་དགོས། བཅུ་བཞི་པ།
དེང་གི་བླ་སློབ་ཀྱི་ཆུལ་ཅུང་ཟད་བཤད་པ། བླ་མ་ཞེས་པ་དེ་རྒྱ་གར་སྐད་ལ་གུ་རུ་ཟེར། གུ་རུའི་སྒྲ་ལྕི་བ་ལ་འཇུག་པས། ཡོན་ཏན་གྱིས་ཁུར་ལྕི་བ་ལ་བླ་མ་ཞེས་བྱ། བོད་ཀྱིས་བླ་མ་ཞེས་པ་དབང་ལུང་ཁྲིད་གསུམ་བྱེད་མཁན་ཞིག་ལ་འདོད་ན། དབང་ལུང་ཁྲིད་གསུམ་བྱེད་མཁན་ལ་གསུམ་ལྡན་རྡོ་རྗེ་འཛིན་པ་རྩ་བའི་བླ་མ་ཞེས་བྱ། དེ་ལྟར་ན་གསུམ་ལྡན་རྡོ་རྗེ་འཛིན་པ་རྩ་བའི་བླ་མ་ནི་ཡོན་ཏན་གྱིས་ཁུར་ལྕི་བ་ཡིན་པས་གུ་རུའི་སྒྲ་དང་ཡང་མཐུན་ལ། བོད་སྐད་དུ་བླ་མ་ཞེས་པ་གོང་མ་དང་། མཐོ་ས་ལ་གོ་བས། བླ་མ་310ནི་ཡོན་ཏན་གྱིས་གོང་མ་དང་།
བླ་མ་ཡིན་པས་བླ་མ་ཞེས་བྱ། ངས་འདི་ནས་བླ་མའི་སྐད་ཆ་བཤད་པ་འདི་ལ་རྒྱུ་མཚན་ཡོད་དེ། དེང་སང་བོད་ཀྱི་ནང་ཆོས་ཀྱི་ཚ་རླབས་འཕྱུར་ཞིང་། ནང་ཆོས་ཁྱབ་རྒྱ་ཆེ་བའི་དུས་འདིར། གཞན་དག་མི་རིགས་མང་ཤོས་ཤིག་བླ་མ་བཙལ་བ་དང་། བླ་མ་བསྟེན་པ་ལ་བསྒྲིམས་ཀྱི་ཡོད། ཁྱད་པར་དུ་སྔོན་བྱོན་དམ་པའི་རྣམ་ཐར་ཏེ། མི་ལ་རས་པས་མར་པ་ལོ་ཙཱ་ལ་བསྟེན་ཚུལ་དང་། རྗེ་སྒམ་པོ་བས་མི་ལ་རས་པ་ལ་བསྟེན་ཚུལ་དང་། དེ་མིན་སྐྱེས་བུ་དམ་པའི་ཡོན་ཏན་གྱི་ཆེ་བ་བླ་མེད་ལྡན་པའི་རྣམ་ཐར་མཇལ་བས།
ཆོས་ལ་ཡིད་ཆེས་ཀྱི་དད་པ་སྐྱེས་ཏེ། ཆོས་སྒོ་ལ་ཞུགས་མཁན་མང་ཞིང་། རང་ཉིད་ལ་ཡང་བླ་མ་བཟང་བོ་དེ་འདྲ་བ་མང་པོ་བསྟེན་རྒྱུའི་གོ་སྐབས་རྙེད་པ་དང་། རང་ཉིད་ལ་ཡང་དམ་པའི་ཡོན་ཏན་ཐོབ་འདོད་ཀྱིས་བླ་མ་བཟང་བོ་འཚོལ་མཁན་མང་། ས་དགེ་དཀའ་རྙིང་སོགས་ཀྱི་བླ་མ་ཅི་ཆེ་གང་ཆེ་ངོ་སྤྲོད་བྱས་ཏེ། ར་སྤྲོད་བཟོ་མཁན་ཡང་མང་ལ། མིང་ཅི་ཙམ་ཆེ་རུང་བླ་མ་ནི་མི་ཡི་ཤ་ཚུགས་ཅན་ཡིན་ཞིང་། མི་སྐད་བཤད་མཁན་ཞིག་ཡིན་པ་དང་། མི་ཡི་འགྲོ་ལུགས་བྱེད་མཁན་ཞིག་ཡིན་པ་ལས། ཁྱད་མཚར་བའི་ཉམས་མི་སྣང་ཞིང་།
དེ་ལ་ལྟོས་བའི་སློབ་མ་རང་ཉིད་ལ་ཡང་དད་པ་བརྟན་པོ་མེད་པས། སྣང་བ་བསླུ་མཁས། རིག་པ་ཅོལ་ཆུང་ཟེར་བ་ལྟར་ཡིན་པས། འདི་སྣང་ཁྲ་ཁྲ་སིང་སིང་གིས་རིག་པ་ཅོལ་ཆུང་དེ་བསླུས་ཏེ། བླ་སློབ་གཉིས་ཀྱིས་མཐར་ཆོས་ཀྱིས་དོན་མི་ཐོན་པ་ཞིག་བྱས་པས། སློབ་མ་དེ་དག་ནང་ཆོས་ལ་དད་ལོག་མི་བྱེད་ཙམ་གྱི་སར་བཞག་ཐུབ་ན་དགའ་རབ་ཅིག་བརྩི་འོས་པ་ལྟར་བུར་སྣང་། ང་དང་ཐུག་འཕྲད་བྱུང་པའི་མི་རིགས་གཞན་མ་ཆོས་དད་པ་ཞིག་ཡིན་ཟེར་མཁན་གྱི་རྒན་གཞོན་འགས། བོད་ཀྱི་ས་དགེ་བཀའ་རྙིང་གི་བླ་མ་ཅི་ཆེ་ཆེ་མང་བོ་ཞིག་མཇལ་མྱོང་། འོན་ཀྱང་སེམས་ལ་ཕན་པའི་གདམས་ངག་ཟབ་མོ་ཡང་མ་ཐོབ་ལ། ཉམས་རྟོགས་ཀྱི་ཡོན་ཏན་ཁྱད་པར་ཅན་ཡང་རྒྱུད་ལ་མ་སྐྱེས་པས།
བླ་མ་ཆེན་པོ་ཅི་ཙམ་གྱི་རྩར་བཅར་ཡང་རེ་བ་ཆེ་ས་ནས་འབྲས་བུ་གང་ཡང་ཐོན་མ་སོང་311ཞེས། ཡིད་ཆད་ནས་ཆོས་ཀྱི་ཡིན་ལུགས་ལ་ཡོན་ཏན་ཁྱད་པར་ཅན་སྐྱེས་ཐབས་ཡོད་རྒྱུ་ཨེ་རེད་ཅེས་ཐེ་ཚོམ་གྱི་དྲི་བ་འདོན་གྱི་འདུག་མ་གཞིར་བླ་མས་མི་འཇོན་ས་ཡང་ལོས་ཡོད་ཀྱང་། སློབ་མས་མི་འཇོན་ས་ཡང་ཆེས་མང་གི་རེད། སྤྱིར་མི་ལ་རས་པ་དང་མར་པ་ལོ་ཙཱ་ལྟ་བུའི་བླ་སློབ་ཀྱི་འབྲེལ་བ་ལ་མིག་དཔེར་བྱས་ཏེ། སྐད་ཆ་བཤད་མཁན་མང་ཞིང་། མི་ཁག་ཅིག་གིས་མར་པ་ལྟ་བུའི་བླ་མ་ཞིག་བཙལ་འདོད་ཡོད་པ་རེད། འོན་ཀྱང་དེ་དག་གིས་མི་ལ་ལྟ་བུའི་སློབ་མ་ཞིག་མེད་ན་མར་པ་ལྟ་བུའི་བླ་མ་ཞིག་དང་མཇལ་མི་ཐུབ་པའི་རྒྱུ་མཚན་དེ་ཤེས་མེད་པ་རེད། ཧང་ཀང་བླ་མ་ཞིག་གིས་ང་ལ་བཤད་རྒྱུ། ཁོང་རྒྱ་གར་འཕགས་པའི་ཡུལ་དུ་བླ་མ་ཆེན་པོ་འཇམ་དབྱངས་མཁྱེན་བརྩེ་མཇལ་བར་སོང་། འཇམ་དབྱངས་མཁྱེན་བརྩེ་ནི་སྐད་གྲགས་ཧ་ཅང་ཆེ་བའི་བླ་མ་ཞིག་ཡིན་ལ།
སྤྲུལ་སྐུ་ཡང་ཡིན་པར་མ་ཟད། སྐུ་ཕྲེང་རིམ་བྱོན་ཀུན་པོ་མཁྱེན་བརྩེ་ནུས་གསུམ་གྱིས་རྒྱུད་ཕྱུག་པ་ཤ་སྟག་ཕེབས། དེར་བརྟེན་ཧང་ཀང་བླ་མས་ཀྱང་མཁྱེན་བརྩེ་རིན་པོ་ཆེ་མཇལ་འདོད་ཀྱིས། ས་ནག་པོ་འདོམ་ལ་འཇལ། སྤྲིན་སྐྱ་བོ་ཐོད་ལ་བཞག་སྟེ། རྒྱ་གར་དུ་འཇམ་དབྱངས་མཁྱེན་བརྩེའི་མདུན་ནས། དབང་དང་གདམས་ངག་འཐོབ་འདོད་ཀྱིས་སྐུ་བཅར་ཕྱིན། མཁྱེན་བརྩེ་རིན་པོ་ཆེ་མཇལ་ཉིན་མཁྱེན་བརྩེ་ཡིས་ཆོས་གསུངས་ནས། ཆོས་མཚམས་ལ་ཁེལ་བས་ངལ་གསོའི་དུས་ཚོད་ནང་། འཇམ་དབྱངས་མཁྱེན་བརྩེས་ཕྱག་མ་ཞིག་མཛུབ་རྩེར་བཞག་སྟེ།
རྩེད་མོ་གནང་གི་ཡོད་པ་ལ། ཧང་ཀང་བླ་མའི་སེམས་མ་བདེ། སྙན་གྲགས་དེ་ཙམ་ཆེ་བའི་བླ་མ་འདི་ནི་རྩེད་མོ་ལ་གཡེངས་ཀྱི་འདུག་སྙམ་པ་དང་། དེ་མཚམས་ཆོས་ཁྲིད་ཀྱི་འགོ་བཙུགས་པས་ཧང་ཀང་བླ་མས་ཀྱང་ཆོས་ཞུས་པས། སེམས་ཁ་གང་པོ་ཞིག་གསུངས་རྒྱུ་འདུག་སྙམ་རུང་། སྔོན་ལ་མཐོང་བའི་ཤུགས་རྐྱེན་ཅུང་ངན་པ་དེས་བློ་བདེ་མ་ཐུབ། དེ་ནས་ཧང་ཀང་བླ་མ་འཇམ་དབྱངས་མཁྱེན་བརྩེའི་སྐུ་དྲུང་དུ་ཟུར་བཅར་བྱས་པས། ཧང་ཀང་བླ་མས་བཏོན་པའི་དྲི་བ་དང་བོ་དེ། དེང་སང་མར་པ་ལོ་ཙཱ་ལྟ་བུའི་བླ་མ་ཞིག་ཡོད་312རྒྱུ་ཨེ་རེད་ཟེར་བ་དེ་ཡིན། འཇམ་དབྱངས་མཁྱེན་བརྩེས་དེའི་ལན་དུ་འདི་ལྟར་དེང་སང་མི་ལ་རས་པ་ལྟ་བུའི་སློབ་མ་ཞིག་ཨེ་ཡོད་ན་ཞེས་པས།
ཧང་ཀང་བླ་མ་ཁ་གྲག་རྒྱུ་མེད་པར་གྱུར། དེང་སང་བླ་མ་བསྟེན་པ་པོ་རང་ཉིད་ལ་ཐིག་རྩ་གཏན་ནས་མེད་ཅིང་། གང་བྱུང་བྱུང་དུ་གྱུར་བཞིན། བསྟེན་སའི་བླ་མ་དེ་ཐིག་ཁོངས་ཚད་ལྡན་ཞིག་ཏུ་བཙུད་དགོས་པའི་རེ་བ་བཏོན་པ་འདི། གཞན་ལ་བལྟ་བའི་མིག་ཡོད་ཀྱང་། རང་ངོ་བལྟ་ན་མེ་ལོང་དགོས་ཞེས་པ་ལྟ་བུ་ཡིན་པས། རང་ཉིད་ཐིག་ཁོངས་སུ་བཙུད་དགོས། རང་ཉིད་ཐིག་ཁོངས་སུ་བཙུད་རྗེས་ད་གཟོད་བླ་མ་ལ་རེ་བ་བཏོན་ཆོག ངས་བལྟས་ན་མར་པ་ལོ་ཙཱ་བླ་མ་དེ་འདྲ་གྲགས་ཆེ་བའི་རྒྱུ་མཚན་ཡང་། མི་ལ་རས་པའི་དྲིན་རང་རེད།
མི་ལ་རས་པས་ལྷོ་གྲོ་བོ་ལུང་གི་ཕྱོགས་སུ་མར་པ་ལོ་ཙཱ་འཚོལ་ཉུལ་བྱེད་པའི་ལོ་རྒྱུས་འདི་ལྟར། ངས་ཀྱང་ལྷོ་བྲག་གིས་མདའ་ནས། མི་ཕྲད་ཚད་ལ་སྐྱེས་མཆོག་མར་པ་ལོ་ཙཱ་གང་ན་བཞུགས་ཞེས་འདྲི་ཞིང་ཕྱིན་པས། རྒྱུས་ཡོད་ཟེར་བ་ཞིག་ཀྱང་མ་བྱུང་། གྲོ་བོ་ལུང་མཐོང་བའི་ལ་ཁར་སླེབས་པའི་ཚེ་མི་ཞིག་བྱུང་བ་ལ་སྔར་ལྟར་དྲིས་བས། མར་པ་ཟེར་བ་ནི་ཡོད། སྐྱེས་མཆོག་མར་པ་ལོ་ཙཱ་ཟེར་བ་ནི་མེད་ཟེར།་ འོ་ན་གྲོ་བོ་ལུང་གང་ན་ཡོད་བྱས་པས། གྲོ་བོ་ལུང་ཕ་གི་ཡིན་ཟེར་ནས་བསྟན་བྱུང་། ཕ་གི་ན་སུ་བཞུགས་བྱས་པས།
མར་བ་ཟེར་བ་དེ་ག་ཡོད་ཟེར། དེ་ལ་གཞན་མཚན་མེད་དམ་བྱས་པས། ལ་ལས་བླ་མ་མར་པའང་ཟེར་ཞིང་འདུག་ཟེར། བླ་མའི་གདན་ས་ཡིན་པར་ཐག་ཆོད་དེ། ལ་ཁ་འདི་ལ་ཅི་ཟེར་བྱས་པས། འདི་ལ་ཆོས་ལ་སྒང་ཟེར། ཆོས་ལ་སྒང་ནས་བླ་མའི་གདན་ས་མཐོང་བ་རྟེན་འབྲེལ་ཤིན་ཏུ་ལེགས་སྙམ་དགའ་བ་ཞིག་བྱུང་། དེ་ནས་ཀྱང་ཡང་འདྲི་ཞིང་འོང་པས། ཕྱུགས་རྗི་མང་བོ་ཞིག་འདུག དེ་རྣམས་ལ་དྲིས་པས།
རྒན་པ་རྣམས་ན་རེ་རྒྱུས་མེད་ཟེར་བ་ལ། དེ་རྣམས་ཀྱི་ནང་ནས་བྱིས་པ་ཡིད་དུ་འོང་ལ་བཞིན་དང་རྒྱན་བཟང་། སྨྲ་ལྕེ་བདེ་བ། སྣུམ་གྱི་རལ་བ་ཤིག་གེ་བ་ཞིག་ན་རེ། ངེད་ཀྱི་ཕ་ཇོ་ལ་ཟེར་བ་ཡིན་ནམ། དེ་ཡིན་ན་ངེད་ཀྱི་ཕ་ཇོ་ནི་ངེད་རང་གི་ནོར་313གང་ཡོད་ཀྱིས་གསེར་ཉོས་ནས་རྒྱ་གར་ལ་ཁྱེར་འགྲོ། ཚུར་འཁྱོས་མ་ལ་པོ་ཏི་ཕྲ་ལ་རིང་བ་མང་བོ་ཁྱེར་ནས་སླེབས་ཡོང་བ་ཞིག་ཡོད་གསུངས་འདུག་པས། མི་ཕྲད་ཚད་ལ་སྐྱེས་མཆོག་མར་པ་ལོ་ཙཱ་གང་ན་བཞུགས་ཞེས་དྲིས་ཀྱང་རྒྱུས་ཡོད་ཟེར་མཁན་ཞིག་མ་ཐུག་པ་དང་། ཡང་གྲོ་བོ་ལུང་མཐོང་བའི་ལ་ཁར་སླེབས་ཚེ་མི་ཞིག་བྱུང་བ་ལ་སྔར་ལྟར་དྲིས་པས། མར་པ་ཟེར་བ་ནི་ཡོད།
སྐྱེས་མཆོག་མར་པ་ལོ་ཙཱ་ཟེར་བ་ནི་མེད་ཟེར་བ། དེ་བཞིན་ཕྱུགས་རྫི་རྣམས་ལ་དྲིས་པས། རྒན་པ་རྣམས་ཀྱིས་རྒྱུས་མེད་ཟེར་བ་འདི་དག་ལ་བལྟས་ན། མར་པ་ལོ་ཙཱ་ཡང་དང་པོ་སྙན་གྲགས་ཅན་གྱི་བླ་མ་ཞིག་ཡིན་ཚད་མ་རེད། ལུང་པ་གཅིག་གི་མི་རྣམས་ཀྱིས་ཀྱང་རྒྱུས་ལོན་མེད་པ་ལྟ་བུ་ཞིག་སྣང་། མི་ལ་རས་པ་ལྟ་བུའི་སློབ་མ་ཚད་ལྡན། སྤུས་གཙང་ཞིག་དང་ཐུག་ནས། མར་བའི་ཡོན་ཏན་ཇེ་གསལ་སོང་བ་འདི་ཀ་ལགས། དེར་བརྟེན་སློབ་མས་བླ་མ་བརྟག་དགོས་ལ། བླ་མས་ཀྱང་སློབ་མ་བརྟག་དགོས།
སློབ་མས་བླ་མ་བསྟེན་ཚུལ་འདི་ལྟར་གསུངས་ཏེ། དང་པོ་བརྟག་པ་མཁས་པ་ཞིག་དགོས་གསུངས་པ་ལྟ་བུ་སྟེ། སློབ་མས་བླ་མ་གང་བྱུང་གིས་བསྟེན་མི་རུང་བའི་ཚུལ་གསུངས་པ་དང་། སློབ་མ་ཡང་གཟུར་གནས་དང་། བློ་ལྡན་དང་། དོན་གཉེར་ཏེ། ཆ་རྐྱེན་གསུམ་འཛོམ་དགོས་པའི་ཚུལ་གསུངས་པ་དང་། དེ་བཞིན་དུ་དམ་ཆོས་སེང་གེའི་འོ་མ་ལྟ་བུ་དེ། སློབ་མ་རིན་པོ་ཆེའི་སྣོད་ལྟ་བུ་ཞིག་མེད་ན། ཆོས་ཀྱི་འོ་མ་ལྡུག་མི་རུང་བའི་ཚུལ་མང་པོ་གསུངས།
དེང་སང་ནི་དཔལ་འབྱོར་གྱི་བམ་ཅུང་ཙམ་འཐུག་པོ་ཡོད་མཁན་ཚོས། བླ་མ་སུའང་བསྟེན་རྒྱུ་རྙེད། དབང་ལུང་ཁྲིད་གསུམ་ཡང་། ཅི་ཟབ་ཟབ་ཞུ་རྒྱུ་རྙེད་རུང་། རང་ཉིད་སྣོད་ཚད་ལྡན་མིན་སྟབས་ཀྱིས་ཉམས་རྟོགས་ཀྱི་ཡོན་ཏན་སྣ་གཅིག་ཀྱང་རྒྱུད་ལ་མ་སྐྱེས་པས། མཐར་བླ་མ་དེ་ལ་དད་ལོག་བྱས་ཏེ། འབྲས་མེད་སྟོང་པར་ལུས་འདུག དེང་གི་བླ་མ་རྣམ་པས་ཀྱང་དཔལ་འབྱོར་གྱི་པད་ཚལ་དུ། དམ་ཆོས་ཀྱི་བུང་བས་ལྡིང་སྐོར་བྱེད་ཀྱི་ཡོད་པ་ཡང་ཀུན་གྱིས་མཁྱེན་གསལ་ལྟར་ལགས། བླ་མ་དཔལ་འབྱོར་ལ་སེམས་པ་ཤོར་བ་314འདི་ཆོས་ཀྱི་རོ་མྱོང་མ་ཤེས་པ་དང་།
ཆོས་ཀྱིས་སེམས་ཁ་མ་གང་ནས། འཇིག་རྟེན་གྱི་ཕུན་ཚོགས་ལོངས་སྤྱོད་ཀྱིས་སེམས་བསླུས་སོང་བ་རེད། ཡང་དེང་སང་འབྱོར་ལྡན་གྱི་གང་ཟག་འགས། བླ་མ་དམ་པ་མངོན་ཤེས་ལྡན་པ། རྫུ་འཕྲུལ་གྱི་སྟོབས་དང་ལྡན་པ། ཉམས་རྟོགས་ཀྱིས་རྒྱུད་ཕྱུག་པ། རྫུ་འཕྲུལ་དང་མངོན་ཤེས་ལྡན་པའི་སྐྱེས་བུ་དམ་པ་དག་ནི་མར་པ་ལོ་ཙཱ་ནང་བཞིན་ལུང་ཁུག་ཏུ་སྡོད་པ་ལས། གྲོང་ཁྱེར་རྣམས་སུ་མི་འཁྱར་ཞིང་། ནང་དུ་ཉམས་ལེན་ལ་རེམ་སྟེ་བཞུགས་པས་ཁྱེད་དང་ཐུག་རྒྱུའི་གོ་སྐབས་མི་ལྡན་ལ། གལ་ཏེ་ཐུག་རུང་ཁྱེད་མི་ལ་རས་པ་ལྟ་བུའི་སློབ་མ་ཚད་ལྡན་མིན་སྟབས་ཀྱིས་བླ་མ་དམ་པའི་ཡོན་ཏན་མཐོང་དཀའ།
གལ་ཏེ་བླ་མའི་ཡོན་ཏན་ཅུང་ཟད་མཐོང་སྟེ། བླ་མ་ལ་བསྟེན་རུང་། བླ་མས་མར་པ་ལོ་ཙཱས་མི་ལ་རས་པ་ལ་སྡུག་གཏད་པའི་སུམ་ཆ་གཅིག་ཁྱེད་ཀྱི་ཐོག་ཏུ་ཕབ་ན་ཁྱེད་བླ་མ་ལ་དད་ལོག་མ་བྱེད་ན་ཡག་ཤོས་ཞིག་ཏུ་བརྩི་དགོས་པར་འགྱུར། དེང་སང་བླ་མ་སློབ་མ་བཙལ་མཁན་དང་། སློབ་མ་བླ་མ་བཏྲེལ་མཁན་གཉིས། འདུ་འཛིའི་འཚུབ་ཆ་ཆེ་བའི་གྲོང་ཁྱེར་དུ་ལྷན་འཛོམས་ཀྱིས་ཆོས་ཀྱི་བགྲོ་གླེང་བྱས་མཐར། ཆོས་ཀྱི་བགོ་བཤའ་འགྱེད་ཕྱིར་སློབ་མ་སྣེ་ཁྲིད་ཀྱིས་བླ་མ་ས་ཆ་ངེས་མེད་དུ་དྲངས་ཏེ། དད་པའི་ཡོན་དུ་འབྱོར་བའི་དཔལ་འབྱོར་རྣམ་ཐོས་སྲས་ལ་འགྲན་པ་ལྟ་བུ་རེ་ཐོབ་ཀྱི་ཡོད། མ་གཞིར་བླ་མ་མར་པས། མི་ལ་རས་པ་ལ་སློབ་མ་སྐྱོང་བ་ཡིན་ན།
སློབ་མ་ཆོས་ཀྱིས་སྐྱོང་བ་ཞེས་བྱ། གོ་ཐོས་ལྟར་ན་དེང་སང་བཤད་གྲྭ་རྣམས་ཀྱིས་དཔེ་ཆ་རེ་ཞུས་ཏེ། སྡོད་ཁང་དུ་ལོག་རྗེས་རྒྱའི་སྐད་ཡིག་ཁོ་ན་སྦྱོང་གི་འདུག་ཟེར། བླ་གྲྭ་དེ་རིགས་ཀྱིས་ནང་དུ་ཉམས་ལེན་ལ་མི་རེམ་ནས་ལྷ་གྲུ( ༧ཥྐ)ལ་བསྡད་དེ་སློབ་མ་བཙལ་བར་འགྲོ་འདོད་ཡོད་པ་རེད། བྱ་བ་འདི་རིགས་ལ་མ་གཟབ་ན་ཆོས་ཁ་ལ་ཡོད་ཀྱང་ཁོག་ན་མེད་ཅེས་པ་དེ་འགྱུར་སྲིད་པས། ནང་དུ་ཉམས་ལེན་ལ་འབད་པ་ཅི་ཐུབ་བྱ་རྒྱུའི་རེ་བ་ཞུས་པ་ལགས། ནང་གི་ཏིང་འཛིན་ལ་རེམ་ནས་དམ་པའི་ཆོས་ཀྱི་རོ་མྱོང་བ་དག་ནི། ཕྱི་རོལ་གྱི་རྐྱེན་དག་གིས་བསླུ་མི་ཐུབ་ཅིང་། འཇིག་315རྟེན་གྱི་འཚོ་བ་ལས་ལོགས་སུ་གྱུར་བའི་ལྷ་ཆོས་ལ་ལོངས་སུ་སྤྱོད་ཀྱི་ཡོད་པ་རེད། དེ་འདྲའི་དམ་པའི་རིགས་ཀྱིས་ནི།
རང་གི་ཡོན་ཏན་ཕྱིར་མི་ངོམས་ཤིང་། སྦས་པའི་རྣལ་འབྱོར་གྱི་ཚུལ་དུ་བཞུགས་ཀྱི་ཡོད། འཇིག་རྟེན་གྱི་འཚོ་ཆོས་ལ་སྦར་འཐོམས་བྱེད་པའི་གང་ཟག་དག་གིས་དཔལ་འབྱོར་གྱི་དོན་དུ་ཚང་མ་ཕྱིར་ཕུད་དགོས་ནའང་འཛེམ་པ་སྤུ་ཙམ་མེད་ངེས་ཀྱི་གནས་ཚུལ་གོ་ཐོས་བྱུང་། དེ་འདྲའི་བླ་མ་ནི་རྙེད་སླ་ལ། རྙེད་པ་དོན་མེད་ཀྱིས་མཐར་རེ་སྟོང་དུ་ལུས་པས་སློབ་མ་མང་ཤོས་ཀྱི་སེམས་བསད་དེ་ངུ་དགོས་པར་བྱུང་འདུགབཅོ་ལྔ་པ། ཁོག་ཡངས་དང་ཐབས་མཁས་ཀྱི་སྟོབས་ཤུགས་བཤད་པ། དེ་ཡང་ས་སྐྱ་པཎ་ཆེན་གྱིས། ཐབས་ལ་མཁས་པའི་བྱ་བ་ལ། གཡོ་སྒྱུ་ཐུབ་པས་མ་གསུངས་སོ། ཞེས་ཐབས་མཁས་ཀྱི་བྱ་བ་ནི་ཡ་རབས་ཀྱི་ལས་སུ་རྩིས།
དེ་བཞིན་དུ་ཐུབ་པའི་བསྟོད་པ་ལས། ཐབས་མཁས་ཐུགས་རྗེའི་ཤཱཀྱའི་རིགས་སུ་འཁྲུངས། གཞན་གྱིས་མི་ཐུབ་བདུད་ཀྱི་དཔུང་འཇོམས་པ། གསེར་གྱི་ལྷུན་པོ་ལྟ་བུ་བརྗིད་པའི་སྐུ། ཤཱཀྱ་རྒྱལ་པོ་དེ་ཕྱག་འཚལ་ལོ་གསུངས་པས། འདི་ལས་ཀྱང་སྟོན་པ་ནི་ཐབས་མཁས་ཐུགས་རྗེའི་ཆེ་བ་ལྡན་པ་ཞིག་ལ་འདོད་པས། བདག་ཅག་གི་སྟོན་པ་ལ་ཐབས་མཁས་ཐུགས་རྗེའི་ཆེ་བ་ལྡན་པས་གཞན་གྱིས་མི་ཐུབ་པའི་བདུད་སྟོབས་ཅན་དག་ཀྱང་འཇོམས་པའི་མཐུ་ཐོགས་མེད་ལྡན་པ། འཛམ་གླིང་གི་མཁས་དབང་བསམ་པ་མི་མཐུན་པའི་མི་སྣ་གྲངས་མེད་ཅིག་གིས་སྐྱབས་ཀྱི་གཙུག་ཏུ་བཀུར། དེ་ལྟར་ན་ང་ཚོས་ངང་ཐུང་གི་ཁུ་ཚུར་འཕུར་བ་ལས། ངང་རིང་གི་ཁོག་པ་ཆེ་ན་དགའ་བ་ཞིག་ཡིན་ཞེས་བཤད་ཆོགའཇིག་རྟེན་གྱི་ཁ་དཔེ་ལ།
རིང་པོས་མྱི་དོ། ཐུང་ཐུང་གི་རང་དོ་ཟེར་རྒྱུ་དེ་ཡང་316གནད་ཀ་འདི་ལ་ཐུག་པ་རེད། ང་ཚོས་ད་ལྟ་གླང་སྣ་ཁུ་ཚུར་བྱས་པའི་འབྲས་བུ་ནི། རྩྭ་ས་རྩོད་གླེང་དང་། ཞིང་ས་འགྲན་གླེང་། ཨ་ཕོ་སྟག་འདྲ་གཟིག་འདྲ། ལུང་པ་ཁྱེད་འདྲ་ང་འདྲ་བྱུང་ཏེ། སྟག་གཟིག་ལ་དཔའ་པོ་རྩིས་པའི་རྣམ་ཐར་འཆང་བ་དག་གི་བྱ་སྤྱོད་ཡིན་ཞིང་། (སྤྲུདི་རིགས་ཀྱིས་ནི་ཐབས་དང་བཀོད་པས་འབངས་མི་བདེ་ལ་མི་བཀོད་ནས། ང་ཆེ་ང་དཔའ་བྱས་ཏེ་སྟག་མོ་ཁེར་སྐྱེས་ཀྱིས།
གཞན་སྡེའི་གོང་དུ་འབུད་ཐབས་བྱས་ཤིང་། ངོ་ཐོག་ཏུ་ཕོག་པའི་ཚིག་རེ་གཉིས་ལྗི་ཚད་ཀྱང་མི་ལྕོགས་ཤིང་། ཚིག་ཀའི་མཐོ་དམན་ཙམ་གྱིས་ཁོག་ནས་ཞེ་སྡང་སྐྱེས། ལག་ཏུ་མཚོན་ཆ་ལེན་ཏེ། གཞན་སྡེ་ཆོམ་ལ་ཕབ་ཏེ་འཇམ་ཐབས་བྱེད་ཀྱི་ཡོད། འདི་ནི་དཔའ་བོ་སྟག་གཟིག་འདྲ་བའི་ཁ་རི་ཁ་ཐུག་ཟེར་བ་དེ་ཡིན་པ་ལས། རྒྱང་རིང་དུ་དམིགས་འབེན་བཟུང་སྟེ་འཇམ་པོས་རྩུབ་པོ་འདུལ་བའི་རྣམ་ཐར་དེ་མ་རེད། བདག་ཅག་གི་སྟོན་པས་འཇམ་པོའི་འཕྲིན་ལས་ཀྱིས་འཇམ་པོ་འདུལ་བར་མ་ཟད། རྩུབ་པོ་ཡང་འདུལ་བ་ནི་ཀུན་གྱིས་མཁྱེན་གསལ་ལྟར་ལགས། མི་ལ་རས་པ་རྒྱུ་ནོར་གྱིས་ཆེས་དབུལ་ཞིང་ཐ་ན་རང་ཁ་གསོ་བའི་འཚོ་ཆས་ཀྱང་མེད་ཅིང་།
འཚོ་བ་བྱ་འཚོ་བྱེའུ་འཚོ་ལ་བརྟེན་ནས་བྱང་ཆུབ་སེམས་རྒྱུད་ལ་སྦྱོར་ནས་ཐབས་མཁས་ཐུགས་རྗེའི་སྤྱོད་པས། ཁྱི་ར་བ་མགོན་པོ་རྡོ་རྗེ་དང་། ཤ་ཁྱི་དང་། ཤ་བ་བཅས་པའི་སེམས་རྒྱུད་གྱོང་པོ་དེ་འདུལ་ཐུབ་བ་བྱུང་། དེར་བརྟེན་ང་ཚོ་ལ་དགོས་རྒྱུ་ནི་ཞི་བའི་ཐབས་དང་བཀོད་པ། བློ་རྒྱ་མཁའ་ལྟར་ཡངས་པ། ཕན་སེམས་སྦྲང་ཆར་དང་འདྲ་བ། ཤེས་རབ་ཉི་མ་ལྟར་གསལ་བ་ཞིག་བྱུང་ན། འདུག་བདེ་ཤི་སྐྱིད།

གཞན་སྡེས་གོང་དུ་བཀུར་བ། རང་སྡེས་རྩིས་མཐོང་ཆེ་བ། ལྷ་དང་ལྷ་མིན་བཅས་པ་ཁ་འོག་ཏུ་འདུ་བ། ཁ་འོག་ཏུ་འདུས་བའི་སེམས་ཅན་དེ་དག་ཡང་། སེམས་ཀྱི་དགའ་བ་དང་། ལུས་ཀྱི་བདེ་བ་སྤྲད་ཐུབ་པ། ཀུན་གྱིས་མཆོད་བསྟོད་ཡུལ་དུ་གྱུར་རུང་། ངོ་གནོང་མི་དགོས་པ། སྤྱོད་འཇུག་ལས། བདག་ལ་དམིགས་ནས་ནམ་དུ་ཡང་། འགའ་ཡང་དོན་མེད་མ་གྱུར་ཅིག་ཅེས་གསུངས་317པ་ལྟར་གྱུར་སྲིད་པས།
འདི་ལས་ཕན་པ་ཆེ་བ་གང་ན་ཡོད། དེ་བཞིན་དུ་སྤྱོད་འཇུག་ལས། ཆུ་སྐྱར་བྱི་ལ་ཆོམ་རྐུན་དག སྒྲ་མེད་འཇབ་ཅིང་འགྲོ་བ་ལས། འདོད་པའི་དོན་རྣམས་བསྒྲུབ་པ་ལྟར། ཐུབ་པས་རྟག་ཏུ་དེ་བཞིན་སྤྱད་ཅེས་གསུངས་པ་ལྟར་ཡིན་པས། འཛམ་གླིང་དབང་བསྒྱུར་བའི་རླབས་ཆེན་གྱི་བྱ་བ་ཡི་རམ་འདེགས་ལ། ཐབས་མཁས་ཀྱི་བྱ་བ་སྟེ། ཆུ་བྱ་དང་བྱི་ལ་སོགས་བཞིན་དུ་དྲག་རྩུབ་ཀྱི་རྣམ་པ་མི་བསྟན་ཞིང་། འཇམ་པོའི་སྤྱོད་པས་སྐྱོངས་ཏེ་ཡོངས་ཀྱིས་རྩོད་མེད་གོང་ དུ་བཀུར་བ་ཞིག་བྱུང་ན་དཔའ་བོ་ཡང་དེ་ཡིན་ལ།
མཛངས་པ་ཡང་དེ་ཡིན། དོན་མེད་ཀྱིས་འཐབ་མོ་བྱས་ཏེ། མི་ཚེ་ཐུང་ཐུང་ནང་དུ་འཕག་འཚག་བརྒྱབ་ནས། མགོ་ལུས་རྣམས་སུ་རྨ་ཤུལ་བཞག་པ་དག་དཔའ་བོའི་ལག་རྗེས་ཡིན་སྙམ་ན་ནང་དཀྱིལ་ནོར་འཁྲུལ་ཚབས་ཆེ་བ་དེ་ཡིན། འཛམ་གླིང་ན་ཆོས་སྲིད་གཉིས་ཀྱིས་འགྲོ་བ་དབང་དུ་བསྡུ་བའི་ཆ་རྐྱེན་དུ་མཚོན་ཆ་སྤྱད་ཅིང་། དྲག་རྩུབ་ཀྱི་རྣམ་པ་ལྡན་པས་མ་ཡིན་ཞིང་། ། མི་སྣ་གྲགས་ཅན་ཡོངས་ཀྱིས་བཀུར་འོས་པ། སེམས་ཅན་དབང་དུ་བསྡུ་པ་པོ་དེ་དག་མཚོན་ཆ་ལ་ལག་པས་གཏན་ནས་རེག་མ་མྱོང་པ་ཡང་ཡོད། མཁས་དབང་དགེ་འདུན་ཆོས་འཕེལ་གྱིས། བདག་ཅག་གི་སྟོན་པ་ལ།
བདུད་ཀྱི་མཚོན་ཆ་ཙུབ་མོ་དག་ལ་འཇམ་མཉེན་མེ་ཏོག་ལན་དུ་སྦྱིན། ལྷས་བྱིན་ཁྲོས་པས་སྐྱོགས་རྡོ་འཕང་ཚེ་མི་སྨྲ་བརྟུལ་ཞུགས་དང་བླངས། རང་གི་དགྲ་ལ་སྡང་མིག་ཙམ་ཡང་བལྟ་བར་མི་ནུས་ཤཱཀྱའི་སྲས། འཇིགས་རུང་འཁོར་བའི་དགྲ་ཆེན་སྐྱོབ་པའི་གྲོགས་སུ་ཤེས་ལྡན་སུ་ཡིས་བཀུར་ཞེས་ཟོལ་བསྟོད་ཀྱི་ཚུལ་འདི་ལ་གཟིགས་དང་། ཕར་ཅི་ཙམ་གྱིས་ངན་པར་བྱས་རུང་ཚུར་དེ་ཙམ་གྱིས་བཟང་པོར་བྱས་ཤིང་། ངན་ལན་བཟང་འཇལ་བྱས་པའི་ཆེ་བ་འདི་བདག་ཅག་གི་སྟོན་པ་ལ་ཡོད་པས། མི་རིགས་མི་འདྲ་བ། རྒྱལ་ཁབ་མི་འདྲ་བ། ལོ་རྒྱུས་མི་འདྲ་བ་ཀུན་གྱིས་སྟོན་པ་ཐུགས་རྗེ་ཅན་ལ་བཀུར་བའི་རྒྱུ་མཚན་ཡང་དེས་རེད། དེར་བརྟེན་མིག་ཐག་ཐུང་ཞིང་ཁོག་པ་ཆུང་བའི་ལས་ཀ་རིང་དུ་དོར་ཏེ།
ཐབས་དང་བཀོད་པས་སྒྱུ་318རྩལ་ངོམས་ཤིང་། རང་གཞན་ཀུན་ལ་ཕན་པའི་བྱ་བ་བསྒྲུབས་ཏེ། རྩོད་མེད་ཀྱི་སྐྱེས་བུ་ཆེན་པོ་གྱུར་ཐབས་ལ་འབད་ཅིག དཀར་མཛེས་རོང་པ་ཚ་ལ་དར་རྒྱས་དགོན་ཞེས་དགེ་ལུགས་པའི་དགོན་པ་ཆེན་པོ་ཞིག་ཡོད་ཅིང་། སྔོན་དུས་དཔེ་ཆའི་སློབ་གཉེར་དེ་ཙམ་མི་བྱེད་ན་ཡང་། རྗེསསྟསུ་གྲྭ་ས་ནས་དགེ་བཤེས་བྱམས་པ་མཁས་གྲུབ་ཆེད་མངགས་ཀྱིས་དར་རྒྱས་དགོན་དུ་ཞབས་པད་བཀོད། དགེ་བཤེས་བྱམས་པ་མཁས་གྲུབ་གྲྭ་ས་ནས་དར་རྒྱས་དགོན་དུ་ཕེབས་དུས་དཔེ་ཆ་སྒམ་གང་ལས། དངོས་པོ་གཞན་གང་ཡང་མེད་པའི་བྱ་བཏང་གི་ཚུལ་དུ་ཕེབས། དེ་ནས་རིམ་བཞིན་དགེ་བཤེས་བྱམས་པ་མཁས་གྲུབ་ཀྱིས་ཞི་འཇམ་གྱི་སློབ་གསོ་དང་། ཐབས་མཁས་ཀྱི་སྤྱོད་པས་དགོན་པར་ཆོས་ར་ཚུགས་ཤིང་།
དཔེ་ཆ་སློབ་གཉེར་གྱིས་བསྟན་པ་རྒྱ་ཆེནོ་དར་བར་བྱས། ཁོང་གིས་གྲྭ་པ་ཞིག་ལ་ཚིག་ཙུབ་ཅིག་བཤད་མ་དགོས་ཤིང་། ལྕག་ཚན་གཅིག་བཞུ་མ་དགོས་པར་དབང་དུ་བསྡུས་ཏེ། སློབ་གཉེར་གྱི་སར་བཀོད་པ་འདི་ཐབས་མཁས་ཐུགས་རྗེའི་གྲུབ་འབྲས་རེད། ད་དུང་ཁོང་ལ་གྲྭ་རྒོད་མང་པོས་ཁ་ཟེར་དང་། རྣམ་འགྱུར་ངན་པ་ཅི་ཙམ་བསྟན་རུང་། དེ་ཏྲེམ་གྱིས་ཡག་པོར་བྱེད་པ། དཔེ་གཅིག་བཤད་ན། ཁ་སྒང་སྡེ་བ་ལ་སྐལ་བཟང་དངོས་གྲུབ་ཟེར་བའི་གྲྭ་པ་ཞིག་ཡོད་པ་ལ། གྲྭ་བ་དེ་རིག་པ་རྣོན་པོ་ཡོད་པས།
དགེ་བཤེས་བྱམས་པ་མཁས་གྲུབ་ཀྱིས། སྐལ་བཟང་དངོས་གྲུབ་ལ། ཁྱེད་རིག་པ་ཡག་པོ་འདུག་དཔེ་ཆ་བལྟ་ན་ཡག་པོ་ཡོད་ས་རེད་གསུངས་པས། སྐལ་བཟང་དངོས་གྲུབ་ཚིག་པ་ཟོས་ཏེ། གཡག་སྔོ་ལུ་ཞེས་དགེ་བཤེས་བྱམས་པ་མཁས་གྲུབ་ཀྱི་དབུ་སྐྲ་སྐྱ་སེར་སྔོ་སེར་ལ་མིང་ངན་གྱིས་འབོད་དེ། ཁྱེད་ཁ་ཚུམས་མགོ་ལ་རྡོ་ཞིག་མི་བརྒྱག་རེ་ཞེས་དྲག་པོར་ངོམས། དགེ་བཤེས་བྱམས་པ་མཁས་གྲུབ་ཀྱིས་ཚིག་ལན་གཅིག་ཀྱང་མི་སྤྲད་ནས་ཕེབས་སོང་། ཁོང་ཕེབས་རྗེས་དུས་ཚོད་རིང་ཙམ་སོང་དུས་སྐལ་བཟང་དངོས་གྲུབ་སེམས་ལྷོད་ལ་བབ་པ་དང་། དེ་འདྲའི་ཚིག་ཙུབ་སྨྲ་ཞིང་། རྣམ་འགྱུར་ངན་པ་བསྟན་པ་བཅས་ཀྱིས་ཅུང་སྐྲག་པ་དང་།
མ་ཟད་319དགེ་བཤེས་བྱམས་པ་མཁས་གྲུབ་ནི་གང་ལྟར་ཡང་དར་རྒྱས་དགོན་གྱི་མཁན་པོ་ཡིན་པས། ང་ལ་ལྕག་ཚན་ཞིག་བཞུ་ངེས་ཡིན་སྙམ་སྟེ། ལྕག་ཚན་བཞུ་སར་འབོད་དོགས་ཀྱིས་ཉིན་ཁ་ཤས་ལ་བློ་མ་བདེ་ཞིང་། མདུན་རྒྱབ་ཚོ་ལ་བལྟ་དགོས་མཁན་འདྲ་བ་དང་། རྣ་བར་འབོད་སྣང་དང་། ཚེགས་སྒྲ་ཞིག་གོ་ན་ཡང་འབོད་མཁན་ཞིག་ཡིན་རྒྱུ་རེད་སྙམ་པ་བྱུང་། འོན་ཀྱང་ཉིན་ཁ་ཤས་སོང་རུང་། ཁྱེད་ག་ན་ཡོད་ཟེར་མཁན་ཞིག་ཀྱང་མ་བྱུང་། ཉི་མ་གཅིག་ལ་དགེ་བཤེས་བྱམས་པ་མཁས་གྲུབ་གྲྭ་པ་ཁ་ཤས་དང་ལྷན་ཅིག་ཏུ་གླིང་སྐོར་བྱས་ཏེ། སྒོ་ཆེན་ཁར་ཕེབས་པ་དང་།
སྐལ་བཟང་དངོས་གྲུབ་སྒོ་ཆེན་ནས་ཕྱིར་བུད་པ་གཉིས་གདོང་ཐུག་པས། སྐལ་བཟང་དངོས་གྲུབ་འཇིགས་དངངས་ཀྱིས་རྔུལ་ཆུ་ཤོར་སོང་། དགེ་བཤེས་བྱམས་པ་མཁས་གྲུབ་ཀྱིས། ཞལ་འཛུམས་མདངས་དང་བཅས་ཏེ། སྐལ་བཟང་དངོས་གྲུབ་ཁྱེད་རང་ཁམས་དྭངས་བ་ཡིན་པས་གསུངས་ཏེ། འཚམས་འདྲི་མཛད་པས། སྐལ་བཟང་དངོས་གྲུབ་ནི་དགེ་བཤེས་བྱམས་པ་མཁས་གྲུབ་ལ་དད་པ་སྙིང་ཁོང་ནས་སྐྱེས་ཏེ་མིག་ཆུ་དབང་མེད་ཀྱིས་ཤོར་ཞིང་རེ་ཞིག་ཧད་དེ་ལུས། དགེ་བཤེས་བྱམས་པ་མཁས་གྲུབ་ཕེབས་ཚར་རྗེས་སྐལ་བཟང་དངོས་གྲུབ་ཀྱིས་བསམ་བློ་བཏང་བཏང་པས། ཧ་ལས་ཏེ་དེ་འདྲའི་བྱ་ངན་བཙོག་པ་ཞིག་བྱས་ཀྱང་ད་དུང་བྱམས་སྐྱོང་གི་ཚུལ་དུ་འཚམས་འདྲི་མཛད་པ་འདི་བསམ་ཡུལ་ལས་འདས་པའི་དོན་ཞིག་རེད་སྙམ་སྟེ། ཁྱིམ་ནས་དར་དཀར་པོ་ཞིག་ཁྱེར་ཏེ་དགེ་བཤེས་བྱམས་པ་མཁས་གྲུབ་རྩར་སོང་སྟེ།
བཟོད་གསོལ་ཞུས་པས། དགེ་བཤེས་བྱམས་པ་མཁས་གྲུབ་ཀྱིས་ཅི་ཡང་མི་སྐྱོན། ཁྱེད་རང་དཔེ་ཆ་ལྟོས་གསུངས་པས། དེ་ནས་བཟུང་སྐལ་བཟང་དངོས་གྲུབ་ཀྱིས་དཔེ་ཆ་བལྟས་པས་རྗེས་སུ་དགེ་བཤེས་གཏོང་ཐུབ་པ་བྱུང་འདུག དངོས་ཡོད་ཀྱི་ལོ་རྒྱུས་འདི་ལས་གོ་ཐུབ་པ་ནི། དགེ་བཤེས་བྱམས་པ་མཁས་གྲུབ་ལ་ནོར་གྱི་འབྱོར་བ་མི་ལྡན་ཞིང་། རྒྱབ་དཔུང་གང་ཡང་མེད་རུང་། ཤེས་རབ་དང་། ཐབས་མཁས་ཀྱི་མཛད་པས་ཀུན་ཀྱང་དབང་དུ་བསྡུ་བ་དེའོ། འདི་320དང་འདི་འདྲ་བའི་ལོ་རྒྱུས་ནི་ཧ་ཅང་མང་བས་བྲི་བར་མི་ལང་།
བཅུ་དྲུག་པ། སངས་རྒྱས་དང་སེམས་ཅན་ལ་བྱ་བ་བྱེད་པའི་ཆུལ་ཅུང་ཟད་བཤད་པ། དེ་ཡང་རྒྱལ་སྲས་ཞི་བ་ལྷས། གཅིག སེམས་ཅན་ལ་ཕན་བཏགས་ན་སངས་རྒྱས་ཐུགས་དགྱེས་པར་འགྱུར་བའི་ཚུལ་འདི་ལྟར་གསུངས་ཏེ། འགྲོ་ལ་ཕན་པ་མ་གཏོགས་པ། རྒྱལ་བ་དགྱེས་པའི་ཐབས་མ་མཆིས་ཞེས་གསུངས་པས། སངས་རྒྱས་ཐུགས་ དགྱེས་ པའི་ ཐབས་ཉག་ གཅིག་དེ་ སེམས་ ཅན་ལ་ ཕན་བཏགས་པ་དེ་ཡིན་པ་དང་། གཉིས། སེམས་ཅན་ལ་ཕན་བཏགས་ན་ཕན་ཡོན་ཁྱད་པར་ཅན་ཡོད་པའི་ཚུལ་ལ་འདི་ལྟར་གསུངས་ཏེ།
ཕན་པ་བསམ་པ་ཙམ་གྱིས་ཀྱང་། སངས་རྒྱས་མཆོད་ལས་ཁྱད་འཕགས་ན། སེམས་ཅན་མ་ལུས་ཐམས་ཅད་ཀྱི། བདེ་དོན་བརྩོན་པ་སྨྲོས་ཅི་དགོས་ཞེས་གསུངས་པས་སེམས་ཅན་ལ་ཕན་སེམས་ཡོད་པ་ཙམ་གྱིས་སངས་རྒྱས་ལ་མཆོད་པ་བྱས་པ་ལས་ཀྱང་ཕན་ཡོན་ཆེ་ན་སེམས་ཅན་གྱི་དོན་དངོས་སུ་བསྒྲུབ་ན་ལྟ་ཅི་སྨོས་ཞེས་པ་དང་། གསུམ། སེམས་ཅན་དང་སངས་རྒྱས་གཉིས་ཆོས་འགྲུབ་པའི་ཆ་ནས་འདྲ་བའི་རྒྱུ་མཚན་གྱིས་སེམས་ཅན་ལ་གུས་པར་བྱེད་དགོས་པའི་ཚུལ་ལ་འདི་ལྟར་གསུངས་ཏེ། སེམས་ཅན་རྣམས་དང་རྒྱལ་བ་ལས། སངས་རྒྱས་ཆོས་འགྲུབ་འདྲ་བ་ལ། རྒྱལ་ལ་གུས་བྱེད་དེ་བཞིན་དུ། སེམས་ཅན་ལ་མིན་ཅི་ཡི་ཚུལ་ཞེས་གསུངས་པས་སེམས་ཅན་ལ་བརྟེན་ནས་ཀྱང་ཆོས་ཕུན་སུམ་ཚོགས་པ་འགྲུབ་པར་འགྱུར་བས་སེམས་ཅན་ལ་གུས་པ་བྱེད་དགོས་པ་དང་།
བཞི སེམས་ཅན་བདག་ཏུ་མཛད་པོ་སངས་རྒྱས་ཡིན་པས་སེམས་ཅན་ལ་གུས་པ་བྱེད་དགོས་ཚུལ་ལ་འདི་ལྟར་གསུངས་ཏེ། འགྲོ་བ་འདི་ཀུན་ཐུགས་རྗེ་བདག་ཅན་དེས། བདག་321ཏུ་མཛད་པ་འདི་ལ་ཐེ་ཚོམ་མེད། སེམས་ཅན་ངོ་བོར་མཐོང་བ་འདི་དག་ཉིད། མགོན་དེ་བདག་ཉིད་ཅི་ཕྱིར་གུས་མི་བྱེད་ཞེས་གསུངས་པས་སེམས་ཅན་འདི་དག་སངས་རྒྱས་ཐུགས་རྗེ་ཅན་གྱིས་བདག་ཏུ་མཛད་པ་ཡིན་ཞིང་། མཐོང་ཚུལ་ལ་སེམས་ཅན་གྱི་ངོ་བོར་མཐོང་བ་ཡིན་པས། དོན་དུ་མགོན་པོ་སངས་རྒྱས་ཀྱི་བདག་ཉིད་ཅན་ཡིན་སྟབས་གུས་པ་བྱེད་རྒྱུ་དང་། ལྔ། སེམས་ཅན་ལ་རྒྱབ་དཔུང་སྟོབས་ཆེན་ཡོད་པས་གནོད་པར་བྱེད་མི་རུང་བའི་ཚུལ་ལ་འདི་ལྟར་གསུངས་ཏེ། དེ་བཞིན་གནོད་བྱེད་ཉམ་ཆུང་བ།
འགའ་ཡང་ཁྱད་དུ་གསད་མི་བྱ། འདི་ལྟར་དམྱལ་བའི་སྲུང་མ་དང་། ཐུགས་རྗེ་ལྡན་རྣམས་དེ་ཡི་དཔུང་གསུངས་པས། སེམས་ཅན་ཉམ་ཆུང་ལ་ཁྱད་བསད་བྱ་མི་རུང་སྟེ། དམྱལ་སྲུང་དང་ཐུགས་རྗེས་ཅན་ཐམས་ཅད་སེམས་ཅན་ཉམ་ཆུང་དེའི་དཔུང་རོགས་ཡིན་པ་དང་། དྲུག སེམས་ཅན་ལ་མི་མགུ་བ་བྱས་པས་རང་ལ་གནོད་པ་ཆེ་བའི་ཚུལ་ལ་འདི་ལྟར་གསུངས་ཏེ། རྒྱལ་པོ་ལྟ་བུ་ཞིག་ཁྲོས་ན་ཡང་། སེམས་ཅན་མི་མགུ་བྱས་པ་ཡིས། མྱོང་བར་འགྱུར་བ་གང་ཡིན་པ།
དམྱལ་བའི་གནོད་པ་དེས་བྱེད་དམ་ཞེས་གསུངས་པས། རྒྱལ་པོ་ལ་གནོད་པ་བྱས་པས་རྒྱལ་པོ་ཅི་ཙམ་ཁྲོས་རུང་དམྱལ་བར་འཕེན་མི་ཐུབ་ཅིང་། སེམས་ཅན་མི་མགུ་བ་བྱས་པས་དམྱལ་བ་རུ་འགྲོ་ངེས་ཡིན་པ་དང་། བདུན། སེམས་ཅན་མགུ་བས་སངས་རྒྱས་ཐོབ་པའི་ཚུལ་ལ་འདི་ལྟར་གསུངས་ཏེ། རྒྱལ་པོ་ལྟ་བུ་ཞིག་མགུ་ན་ཡང་། སེམས་ཅན་མགུ་བར་བྱས་པ་ཡིས། འཐོབ་པར་འགྱུར་བ་གང་ཡིན་པ། སངས་རྒྱས་ཉིད་སྦྱིན་མི་སྲིད་དོ་ཞེས་གསུངས་པས། རྒྱལ་པོ་མགུ་བས་སངས་རྒྱས་མི་ཐོབ་ཅིང་།
སེམས་ཅན་མགུ་བས་སངས་རྒྱས་འཐོབ་པར་འགྱུར་བ་དང་། བརྒྱད། སེམས་ཅན་ནི་སངས་རྒྱས་ཀྱིས་ཞབས་ཕྱི་ཞུ་ཡུལ་ཡིན་པས་ང་ཚོས་ང་རྒྱལ་མི་བྱས་ནས་བྲན་དངོས་བྱེད་དགོས་ཚུལ་ལ་འདི་ལྟར་གསུངས་ཏེ། རེ་ཞིག་བདག་གི་རྗེ་གྱུར་ཉིད་ཀྱང་ནི། གང་ཕྱིར་རང་གི་སྐུ་ལའང་མི་གཟིགས་པ། དེ་ལ་རྨོངས་བ་བདག་གིས་ཇི་ལྟར་ན། ང་རྒྱལ་བྱ་ཞིང་བྲན་གྱི་དངོས་མི་བྱ་322ཞེས་གསུངས་པས། བདག་ཅག་གི་རྗེ་བོ་སངས་རྒྱས་དེ་དག་གིས་སེམས་ཅན་དགའ་བའི་བྱ་བ་བྱས་ན། བདག་ཅག་གིས་སེམས་ཅན་ལ་ང་རྒྱལ་བྱ་མི་རུང་ཞིང་བྲན་གཡོག་དངོས་བྱེད་དགོས། ངས་གོང་ཞུས་ཀྱི་རྒྱུ་མཚན་དགུས་སེམས་ཅན་གྱི་དོན་བསྒྲུབ་ན་ཕན་ཡོན་ཆེ་ཆུང་དང་།
སེམས་ཅན་གྱི་དོན་བསྒྲུབ་དགོས་པའི་སྐོར་ལ་ཞིབ་ཙམ་བྲིས་པ་བཞིན། ང་ཚོས་སེམས་ཅན་དེ་གཙོ་བོའི་གནས་སུ་འཇོག་དགོས་ཤིང་། སེམས་ཅན་ལ་བྱ་བ་བྱེད་རྒྱུ་མང་ན། སྤྱི་ཚོགས་དང་། ལོ་རྒྱུས་དང་། དུས་རབས་བཅས་ཀྱིས་ཁས་ལེན་ཞིང་། གུས་བཀུར་ཞུ་ངེས་ཡིན། སྤྱིར་རང་རིགས་ཀྱིས་སངས་རྒྱས་ལ་བྱ་བ་བྱེད་པ་སྟེ། སངས་རྒྱས་མཆོད་པའི་ཚོགས་བསགས་ཀྱི་ལས་ཏེ། གསེར་དངུལ་གཡུ་སོགས།
གཟི་བྱུར་སྤོས་ཤེལ་སོགས་བདོག་པའི་དངོས་པོ་ཕལ་ཆེ་བ་ཞིག་ལྷ་ལ་མཆོད་འབུལ་དང་། འབྲུ་རིགས་དང་མཆོད་མར་གྱི་རིགས་དག་ཀྱང་སངས་རྒྱས་བྱང་སེམས་ཀྱི་རྟེན་ལ་འབུལ་མཁན་མང་ཞིང་། གཏོར་མ་རི་རབ་ཙམ་དང་། མཆོད་མེ་རྒྱ་མཚོ་ཙམ་རེ་ལོ་འཁོར་གྱི་ཚུལ་དུ་ཚོགས་བསགས་ཀྱི་ལས་བསགས་མཁན། དགོན་པ་དང་། ས་ཁུལ། ཁྱིམ་ཁག་ཀུན་ན་ཡོད་ཅིང་། ཐ་ན་རང་གིས་རེ་ཞུས་ཀྱིས་ཐོབ་པའི། ལྟ་རྟོག་གི་དངུལ་ནོར་གྱི་དངོས་པོ་དག་ཀྱང་དགོན་པར་ཚོགས་བསགས་ཀྱི་རྟེན་ལ་འབུལ་མཁན་སྣང་། གང་ལྟར་ང་ཚོས་མཆོད་འབུལ་གྱི་འགྲོ་གྲོན་གཏང་བ་ནི་རྒྱ་ཆེ་ལ་གཏིང་ཟབ་པ་ཞིག་ལགས།
ད་དུང་མཆོད་འབུལ་གྱི་ལས་ལ་ཞུགས་དུས་སེར་སྣ་སྤུ་ཙམ་མེད་ཅིང་། གང་ཡོད་བློས་གཏོང་ཐུབ་ཡོད་ལ། སེམས་ཅན་གྱི་དོན་ལ་དེ་ཙམ་གྱིས་སྣང་ཆེན་དང་། མཐོང་ཆེན་མི་བྱེད་པའི་ངན་གོམས་རྒྱུ་འབྱམས་འདི་བཟོ་བཅོས་གང་ལེགས་བྱས་ཏེ། སེམས་ཅན་གྱི་དོན་བསྒྲུབ་རྒྱུ་འདི་གལ་ཆེ་སྙམ། དེ་ལྟར་ན་རྒྱུ་ནོར་འབུལ་བ་འདི་སངས་རྒྱས་བྱང་སེམས་ཀྱི་ཆེད་དུ་མ་ཡིན་ཞིང་། རང་ཉིད་ཚོགས་བསགས་ཀྱི་ཆེད་དུ་ཡིན་པས། སངས་རྒྱས་བྱང་སེམས་ལ་དཀའ་ངལ་ཡོད་པ་ག་ན་ཡིན། དེར་བརྟེན་མཐར་ཐུག་ནས་བཤད་ན་མཆོད་འབུལ་ཚོགས་བསགས་ཀྱི་བྱ་བ་འདི་323དག་རང་དོན་དུ་འབབ་པས་མཆོད་འབུལ་བྱེད་རྒྱུ་མང་སོང་བ་ཨེ་ཡིན་ན་སྙམ་པ་ཞིག་བདོག སེམས་ཅན་གྱི་དོན་དུ་སྦྱིན་པ་གཏོང་ན་བྱང་སེམས་ཀྱི་ལས་སུ་བསྔགས་པ།
སེམས་ཅན་གྱི་དོན་འགྲུབ་པ། སངས་རྒྱས་ཀྱི་ཐུགས་དགྱེས་པ། རང་ཉིད་ཀྱི་དགེ་བ་སོགས་ཀྱི་དགེ་མཚན་ཡོད་པས་ཕན་རླབས་ཆེ་སྙམ། མ་གཞིར་སངས་རྒྱས་བྱང་སེམས་ལ་མཆོད་པ་འབུལ་བ་དང་། སེམས་ཅན་གྱི་དོན་བསྒྲུབ་པ་གཉིས་ལས། སེམས་ཅན་གྱི་དོན་བསྒྲུབ་པ་དཀའ་ཞིང་། ཚེགས་ཆེ་ལ། འཇུག་དཀའ་བས་དགེ་བ་ཡང་འགྲུབ་སྟོབས་ཆེ་རྒྱུ་རེད། ངས་བསམ་པ་ལ་མཆོད་འབུལ་གྱི་མ་རྩ་ཐམས་ཅད་གཅིག་ཏུ་བསྡུས་ཏེ། བསྡོམས་ནས་མི་སྣ་གསོ་སྐྱོང་གི་དོན་དུ་བཏང་ནས་སེམས་ཅན་གྱི་དོན་བསྒྲུབས་ཏེ།
ཤེས་རིག་གི་འི། ང་ཁམས་ཤིག་བསྐྲུན་ཞིང་། མི་ཡ་རབས་ཚད་ལྡན་ལྷ་འདྲ་བ་མང་བོ་ཞིག་བསྐྱར་གསོ་བྱས་ཏེ། མི་རབས་འདིའི་རྗེས་ལུས་དང་། མ་རབས་ཀྱི་རྣམ་པ་བཅས་འགྱུར་ལྡོག་བཏང་ཐུབ་ན་དེ་ལས་ལྷག་བྱ་རྒྱུ་གང་ཡང་མེད་སྙམ། བདག་ཅག་གི་སྟོན་པས་ཀྱང་མི་སྣ་རེའི་གསོ་སྐྱོང་གི་དོན་དུ་སྟོན་པས་པི་ཝང་བཀྲོལ་བའི་རྣམ་ཐར་ལ་ལྟོས་དང་གོ སེམས་ཅན་ལ་བྱ་བ་བྱེད་ན། སངས་རྒྱས་ལ་བྱ་བ་བྱེད་པ་དང་གཉིས་སུ་མ་མཆིས་པས། ཐ་དད་ཀྱི་འཛིན་པ་རིང་དུ་དོར་ཏེ། འགྲོ་ལ་ཕན་པའི་བྱ་བ་སྣ་རེ་ཡིན་ནའང་བསྒྲུབ་ཐུབ་ན་དགེ་མཚན་ཆེ།
ངས་གོང་ཞུས་ལྟར་སེམས་ཅན་གྱི་དོན་སྒྲུབ་ལུགས་ནང་དཀྱིལ་ལེགས་པ་དེ། མི་གསོ་སྐྱོང་བྱེད་རྒྱུ་འདི་ལགས་པས། ཡ་རབས་དམ་པའི་མི་སྣས་རང་རིགས་ལ་ཕྱུག་ན། ཕྱུག་པོ་ཆེན་པོ། གཏན་གྱི་ཕྱུག་པོ། མི་རབས་ནས་མི་རབས་རྣམས་སུ་ཕྱུག་རྒྱུའི་འགོ་ཚུགས་པ་ཡིན་ཞིང་། བདེ་སྐྱིད་ཀྱི་འགོ་ཡང་ཚུགས་ཤིང་། ཀུན་གྱིས་བསྔགས་པ་འོས་པའི་ཞི་བདེའི་དཔལ་ལ་རོལ་བའི་ས་ཁུལ་ཞིག་ཆགས་ཐུབ་ཀྱི་རེད། རྒྱལ་སྲས་ཞི་བ་ལྷས། སེམས་ཅན་མགུ་ལས་བྱུང་བ་ཡི།
མ་འོངས་སངས་རྒྱས་འགྲུབ་ལྟ་ཞོག། ཚེ་འདི་ཉིད་ལ་དཔལ་ཆེ་དང་། གྲགས་དང་སྐྱིད་འགྱུར་ཅིས་མ་མཐོང་ཞེས་སེམས་ཅན་མགུ་ན་འབྲས་བུ་བཟང་བོ་དེ་འདྲ་ཐོབ་རྒྱུ་324ཡོད་པ་དང་། དེ་བཞིན་དུ་ཇི་སྐད་དུ། བྱིས་པ་རང་གི་དོན་བྱེད་དང་། ཐུབ་པ་གཞན་གྱི་དོན་མཛད་པ། འདི་གཉིས་ཀྱིས་ནི་ཁྱད་པར་ལྟོས་ཞེས་པ་སོགས་ལ་བལྟ་ན་ཡང་སེམས་ཅན་གྱི་དོན་བསྒྲུབ་ན་གལ་ཆེ་བའི་ཚུལ་ཤེས་པར་འགྱུར་རོ། ། ་ བཅུ་བདུན་པ། གཙོ་བོ་དང་རྒྱལ་པོའི་རྣམ་གཞག་ཅུང་བཤད་པ། དེ་ཡང་རང་རིགས་ཀྱི་རྒྱལ་རབས་ལོ་རྒྱུས་ཀུན་ན་འཛམ་གླིང་གི་ཐོག་མའི་རྒྱལ་པོ་མང་པོས་བཀུར་བ་འདི་བཤད་ཡོད།
ངས་ཀྱང་འཛམ་གླིང་གི་ཐོག་མའི་རྒྱལ་པོ་མང་པོས་བཀུར་བ་ནས་འགོ་བཙུགས་ཏེ་བཤད་འདོད་པས། མང་བཀུར་རྒྱལ་པོ་འདི་རྒྱལ་སར་བཀོད་ལུགས་ལ། ཁོང་ཚོས་འབྲས་སཱ་ལུ་བགོ་བཤའ་བྱས་པས་རང་སྐལ་བཅད་དེ་གཞན་ལ་སྤྲད་པ་དང་། དེ་འདྲའི་རང་སྒེར་གྱི་བསམ་བློ་རིང་དུ་དོར་ཏེ། སྤྱི་སེམས་ཡོད་སྟབས་ཀྱིས། ཕྱིས་སུ་རྒྱལ་པོ་གདམ་དུས་འདི་ནི་རང་དོན་ལས་སྤྱི་དོན་རྩིས་སུ་འཛིན་པའི་མི་དྲང་བདེན་དང་། བསམ་བཟང་ཞིག་འདུག་པས་རྒྱལ་པོར་བསྐོས་རིགས་སོ་ཞེས། མང་པོས་བཀུར་ནས་རྒྱལ་སར་བཀོད་པས། མང་བཀུར་རྒྱལ་པོ་ཟེར། མང་བཀུར་རྒྱལ་པོའི་ལོ་རྒྱུས་ཀྱི་ཤུགས་རྐྱེན་ལས།
རང་རིགས་ཀྱི་འཇིག་རྟེན་པས་རྒྱལ་པོ་ཟེར་བ་དེ། དྲང་བདེན་དང་། སྤྱི་སེམས་ཡོད་པ་ཞིག་ཡིན་དགོས་པའི་བག་ཆགས་ཤིག་སེམས་རྒྱུད་ལ་གཏན་འཇགས་བྱས་ཡོད། དེ་ཡང་ཇི་སྐད་དུ། སྲིད་སྐྱོང་མཁས་པས་འབངས་སེམས་ཐོབ་ཅེས་པ་བཞིན་ཡིན་པས། སྲིད་སྐྱོང་བ་ལ་མཁས་པ་དེས་འབངས་མིའི་སེམས་ཐོབ་པར་བྱས་ཏེ། འབངས་མིས་སྙིང་ཐག་པ་ནས་གུས་བཀུར་ཐོབ་དགོས། དེ་ལྟར་ན་གནའ་རབས་ཤིག་ནས་སྤྱི་སེམས་ཡོད་པ། བློ་རྒྱ་ཆེ་བ་ཞིག་དཔོན་པོ་འོས་རིགས་སུ་བརྩི་ལུགས་ལ་བལྟས་ན། ད་325ལྟ་དེ་ལས་ཀྱང་དཔོན་པོ་ཟེར་བ་དེ།
དམངས་ཚོགས་ལ་ཞབས་འདེགས་ཞུ་མཁན་ཞིག་ཡིན་དགོས་ཏེ། སྤྱི་ཚོགས་ཡར་རྒྱས། བསམ་བློ་ཇེ་བཟང་ ལས་ཀའི་བྱང་ཚད་དགར་ཕྱིན་པ་བཅས་ནི་དུས་ཀྱི་འགྲོས་ལས་ཐོབ་པའི་ཆོས་ཉིད་ཀྱི་གཏན་ཚིགས་རེད། དེ་ནས་ངས་མཚམས་འདི་ནས་རང་རེའི་སྲོལ་རྒྱུན་རིག་པ་ལས་བྱུང་བའི་རྒྱལ་བོའི་རྣམ་གཞག་ཅུང་བཤད་འདོད་པ་ལ། གཅིག་རྒྱལ་པོ་ལ་ཤེས་རབ་དགོས་པའི་སྐོར་ལ། རྒྱལ་པོ་ལུགས་ཀྱི་བསྟན་བཅོས་ལས། ས་སྐྱོང་ཡོན་ཏན་ལྡན་གྱུར་ན། འཁོར་གྱི་སྐྱེ་བོའི་ཚོགས་རྣམས་ཀྱང་། རང་འདོད་མ་རབས་བྱ་བ་ལ། འཇུག་པའི་གོ་སྐབས་འགག་པར་འགྱུར་ཞེས་འབངས་ཀྱི་བྱ་ངན་ཚོད་འཛིན་བྱེད་པའི་ཤེས་རབ་ཀྱི་སྤྱན་སྟོབས་ལྡན་པ་ཞིག་དགོས་ཞེས་པ་དང་།
དེང་སང་འགོ་ཁྲིད་ཤེས་ཡོན་ཅན་ཞིག་དགོས་ཞེས་པ་གཉིས་དོན་དུ་འབབ་ས་གནད་གཅིག་རེད། གཉིས་རྒྱལ་པོ་བྱ་བ་ལ་ཐོགས་མེད་འཇུག་ཅིང་། བློ་ཁོག་མཁའ་ལྟར་ཡངས་པའི་ན་ཚོད་གཞོན་པ་ཞིག་དགོས་པའི་ཚུལ་ལ། འདི་ལྟར་གསུངས་ཏེ། བྱ་བ་རྡུལ་ལྟར་ཞིབ་ན་ཡང་། བློ་རྒྱ་ས་གཞི་ལྟར་ཆེ་ལ། ལེགས་ཉེས་འཇའ་ལྟར་གསལ་ན་ཡང་། བློ་ཁོག་མཁའ་ལྟར་ཡངས་རྣམས་མཆོག་ཅེས། བྱ་བ་ལ་འཇུག་པའི་རིག་པ་རྣོ་ཞིང་། ཕྲ་ཞིབ་ཀྱིས་འཇུག་པ་དང་།
བློ་རྒྱ་ས་གཞི་ལྟར་ཆེ་བའི་གཞོན་སྐྱེས་ཤིག་དགོས་ཞེས་པ་དང་། གསུམ་རྒྱལ་པོར་ཀུན་ལ་སྙོམས་པའི་སེམས་ཁམས་ཤིག་དགོས་པའི་ཚུལ་ལ་འདི་ལྟར་གསུངས་ཏེ། ཕྱོགས་ལྷུང་མེད་པར་མཉམ་ན་སྤྱི་རྗེ་སྟེ། ཡོན་ཏན་འདི་དང་གང་ལྡན་རྒྱལ་པོར་འོས། བཤེས་ངོར་བྱེད་ཅིང་བྱ་བ་མི་སྙོམས་པ། ཁྲིམས་འཆལ་གནོད་པ་དུ་མའི་རྒྱུ་རུ་འགྱུར་ཞེས་རྒྱལ་པོས་བཤེས་ངོ་མཛའ་ངོར་བྱེད་ཅིང་། ཀུན་ལ་མི་སྙོམས་ན་ཁྲིམས་འཆལ་གྱི་རྒྱུ་རུ་གྱུར་པ་དང་། གསུམ་རྒྱལ་པོ་ལ་བདེན་དྲང་གི་གཤིས་ཀ་དགོས་པའི་ཚུལ་ལ། འདི་ལྟར་གསུངས་ཏེ། རྟག་ཏུ་བདེན་པར་སྨྲ་བ་ནི།
ལྷ་དང་བཅས་པའི་འཇིག་རྟེན་ན། ཡིན་རྟོན་འོས་ཡིན་ཡོན་ཏན་མཆོག འདི་ནི་ཡོན་ཏན་ཉེར་གཉིས་པ་ཞེས་བདེན་སྨྲ་ལ་ལྷ་དང་326བཅས་པས་གུས་པ་ཡོད་ཚུལ་བསྟན་པ་དང་། བཞི་རྒྱལ་པོས་འོས་འཚམས་ཀྱི་ཐག་གཅོད་བྱེད་དགོས་ཚུལ་སྐོར་ལ་འདི་ལྟར་གསུངས་ཏེ། བརྡོག་དང་བསྡིག་དང་གནོད་སྤྱོད་དང་། གནས་ནས་དབྱུང་དང་ནོར་འཕྲོག་སོགས། ཇི་ལྟར་འཚམས་པར་སྦྱར་བར་བྱ་ཞེས་ཞི་རྒྱས་དབང་དྲག་བཞིས་སྲིད་སྐྱོང་གི་བྱ་བ་ལ་འཇུག་དགོས་པ་དང་། འདིའི་ནང་དོན་འདི་ཅུང་རྒྱས་པ་ཞིག་བཀྲོལ་ན། རང་རིགས་ལ་རྒྱལ་པོ་སྙིང་རྗེ་ཅན་ཞིག་དགོས་པའི་རྩོམ་རིག་དང་། ངག་སྒྲོས་ཆེས་མང་རུང་།
རྒྱལ་པོའི་སྙིང་རྗེ་གཅིག་གིས་བྱ་བ་ཐམས་ཅད་ལེགས་པར་འགྲུབ་མི་ཐུབ་ཅིང་། གནད་འགག་ལ་ཐུག་ན་རང་གི་ཕ་མ་ཡང་ཚེ་ཕ་རོལ་ཏུ་བཏང་སྟེ། སྲིད་སྐྱོང་གི་བྱ་བ་བྱེད་མཁན་གང་མང་བདོག གཙོ་བོ་དེ་དག་ཀྱང་ཕ་མ་ལ་མི་དགའ་བ་དང་། ཕ་མ་ལ་མི་གཅེས་པ་མ་ཡིན་ཡང་། སྤྱི་ཆོས་གཙོ་བོའི་གནས་སུ་འཇོག་དགོས་དུས་དེ་འདྲ་མི་བྱེད་ཐབས་མེད་ཤར་བ་རེད། ལྔ་རྒྱལ་པོ་ཞིག་གིས་སྲིད་སྐྱོང་བ་ལ་ཁྲིམས་དགོས་པའི་ཚུལ་ལ། འདི་ལྟར་གསུངས་ཏེ། ཁྲིམས་ཞེས་བྱ་བ་ཕྱོགས་ལྷུང་མེད། དྲང་བོ་གནམ་གྱི་ཐིག་ཡིན་པས།
ལས་འབྲས་མངོན་སུམ་སྟོན་པ་དང་། འདྲ་ཕྱིར་སུས་ཀྱང་བསྒྱུར་དུ་མེད་ཅེས་པ་དང་། འགལ་ན་རྒྱལ་བོའི་བུ་ཡང་ཕམ། བསྲུངས་ན་གྲོང་གི་དབུལ་བོ་རྒྱལ། ཀླད་པར་གནམ་ལྕགས་བབ་པ་ལྟར། མི་ཁུར་དབང་མེད་ཁྲིམས་ཞེས་བྱ་ཞེས་རྒྱལ་ཁྲིམས་ཚངས་པའི་དྲང་ཐིག་གིས་ཀུན་ལ་སྙོམས་ཤིང་། ཁྲིམས་ལུགས་ཀྱི་མདུན་ན་འདྲ་མཉམ་ཟེར་བ་དེ་ཡིན་པས། བཙན་པོས་བཙན་ཤེད་ཁུར་ས་མེད་ཅིང་། སྤྲང་པོས་སྤྲང་ཤེད་ཁུར་ས་མེད་པར་དྲང་བདེན་ལ་ལམ་ཡོད་བྱས་པ་ནི་ཁྲིམས་ཀྱིས་ནུས་སྟོབས་རེད། དྲུག་རྒྱལ་པོ་རང་གིས་རང་ཉིད་བསྲུང་དགོས་པའི་སྐོར་ལ།
འདི་ལྟར་གསུངས་ཏེ། རིན་ཆེན་སྨན་དང་རིག་སྔགས་ཀྱི། སྦྱོར་བའམ་རླུང་གི་རྣལ་འབྱོར་སོགས། ཐབས་དང་ལྡན་པའི་ཆོ་ག་ཡིས། ལུས་ནི་ལེགས་པར་བསྲུང་བར་བྱ་ཞེས་ཐོག་མར་རྒྱལ་པོ་རང་ཉིད་ཀྱི་ལུས་ལེགས་པར་བསྲུང་ན། འབངས་མིའི་དོན་བསྒྲུབ་ཐུབ་པས། ལུས་པོ་327བསྲུང་ཐབས་ཀྱི་ཆོ་ག་སྣ་ཚོགས་ལ་འབད་དགོས་པའི་ཚུལ་གསུངས་པ་དང་། བདུན་རྒྱལ་པོས་བྱ་བ་ཀུན་པོ་གྲོས་མོལ་གྱིས་བསྒྲུབ་དགོས་པའི་ཚུལ་ལ། འདི་ལྟར་གསུངས་ཏེ། བྱེ་བྲག་ཕྱེད་པའི་བློ་ཡོད་ཀྱང་།
བྱ་བ་གྲོས་ཀྱིས་བསྒྲུབ་པར་བྱ། འགྲུབ་འགྱུར་ཁོ་ན་མ་ཟད་ཀྱི། མ་འགྲུབ་ན་ཡང་མཛེས་པ་ཡིན་ཞེས། བྱ་བ་གྲོས་མོལ་གྱིས་བསྒྲུབ་ན་ཕྱིའི་ལྟ་སྣང་དང་། ནང་གི་དོན་དམ་བཅས་ཕྱོགས་ཡོངས་ནས་བཟང་བ་ཞིག་ཡིན་གསུངས། རྒྱལ་པོ་ལུགས་ཀྱི་བསྟན་བཅོས་ལས། རྒྱལ་པོའི་རྣམ་གཞག་བཤད་པའི་སྐབས་དོན་ཚད་བདུན་དྲངས་པ་སྟེ། གཅིག་རྒྱལ་པོ་ལ་ཤེས་རབ་དགོས་པ། གཉིས་པ་རྒྱལ་པོ་ལོ་ན་གཞོན་པ་དགོས་པ། གསུམ་པ་རྒྱལ་པོས་འབངས་ལ་ཕྱོགས་མེད་བྱེད་དགོས་པ།
བཞི་བ་རྒྱལ་པོ་ལ་གང་ལ་གང་འཚམ་གྱིས་ཐབས་ཤེས་དགོས་པ། ལྔ་རྒྱལ་པོས་ཁྲིམས་ལ་ནན་པོར་བྱེད་དགོས་པ། དྲུག་རྒྱལ་པོས་རང་ཉིད་རང་གིས་བསྲུང་དགོས་པ། བདུན་རྒྱལ་བོས་བྱ་བ་གྲོལ་མོལ་གྱིས་བསྒྲུབ་དགོས་པ་བཅས་ཀྱིས་སྲིད་སྐྱོང་ལེགས་པོ་བྱེད་ཐུབ་པས། དོན་ཚན་བདུན་ཏེ། མ་ཚང་ན་ཐབས་ཆག་པ། ཚང་ན་ཕན་ཐོགས་པའི་དགེ་མཚན་ཡོད། དེ་ནས་ངས་འདི་ནས་རྒྱལ་པོའི་སྲིད་སྐྱོང་གི་ལེགས་ཉེས་ཀྱི་དཔེར་བརྗོད་ཁ་ཤས་བགྲང་འདོད་པས། འདི་ལྟར། མཁར་ཕྱིང་བ་སྟག་རྩེ་ན་ནི་རྒྱལ་པོ་སྟག་བུ་སྙ་གཟིགས་བཞུགས།
སྤུར་བའི་ཡུ་སྣ་ན། ཟིང་པོ་རྗེའི་ཁྲི་པངས་གསུམ་མཆིས་ཉེན་ཀར་རྟིང་བ་ན་ཟིང་བོ་རྗེ་སྟག་སྐྱ་བོ་མཆིས། ཟིང་བོ་རྗེ་ནི་བྱ་བ་ཅི་ཡང་ཕྱིན་ཅི་ལོག་པ་ཤ་སྟག་བྱེད། ལེགས་པ་ཉེས་པར་བཅུག ཉེས་པ་ལེགས་པར་བཅུག མཛངས་ཤིང་སྙིང་ཉེ་བ་ལ་ནི་བློ་གྲོས་བསྟན་ཀྱང་མི་ཉན། མྱི་གཅམ་བུ་ངོ་སྲུང་གི་སྨྲ་བ་དག་ལ་ཆེད་དུ་མཉན་ཏོ། ། དེ་ལྟར་རྗེ་བོ་ནི་བླ་ནས་སྨྱོས། འཁོལ་པོ་ནི་འོག་ན་བཀྲམ་མོ། གཅིག་ལ་གཅིག་སྙིང་མི་བརྟན་ཏེ།
ཡུལ་གྱི་སྲིད་ཀྱང་དམས་སོ། དེ་ལྟར་ཟིང་པོ་རྗེ་སྟག་སྐྱ་བོས་ཕྱིན་ཅི་ལོག་བྱེད་རྒྱུ་མང་དྲག་པས། དབའ་དབྱི་ཚབ་དང་མྱང་ཙེང་སྐུ་གཉིས་ཟིང་པོ་རྗེ་ལ་ངོ་རྒོལ་ཏེ། རྒྱལ་པོ་སྟག་བུ་གཉན་གཟིགས་ལ་མགོ་བཏགས་ནས། 328མནའ་བཞག་ཏེ་མཉམ་སྦྲེལ་གྱིས་ཟིང་པོ་རྗེའི་རྒྱལ་སྲིད་རྩ་མེད་བཏང་ངོ། ང་ཚོས་རྒྱལ་རབས་འདི་དག་ལ་ཞིབ་མོ་བློ་ཡིས་དཔྱད་ན། གཙོ་བོ་བཟོ་ལུགས་དང་། གཙོ་བོའི་ལས་དོན་དང་། གཙོ་བོའི་ས་ཚོད་བཟུང་སྟངས། གཙོ་བོའི་ལས་དོན་སྲུང་སྐྱོབ་བྱེད་ཚུལ་བཅས་པ་ལ་མཁས་པ་ཆགས་ཐུབ།
དེ་བཞིན་དུ་ང་ཚོས་ཤེས་དགོས་པ་ཞིག་ལ། ཏ་སི་བྱང་ཆུབ་རྒྱལ་མཚན་གྱི་མི་ཚེ་ཧྲིལ་བོ་དེ་རེད། ཏ་སི་བྱང་ཆུབ་རྒྱལ་མཚན་གཞོན་ནུ་སྐབས་སུ། བླ་མ་བདག་ཆེན་པའི་དྲུང་དུ་བཞུགས་ཏེ། སློབ་གཉེར་བྱེད་རིང་ནས། དཔོན་པོ་བྱེད་ནུས་པའི་རྟགས་གསུམ་བསྟན་པ་སྟེ། གཅིག ཡོན་བདག་ཅིག་གིས་དགེ་འདུན་པ་རྣམས་གདན་ཞུ་བྱས་ཏེ། ཆོ་ག་ཚོགས་པར་ཕེབས་པའི་སྐབས་བླ་མ་བདག་ཆེན་པས་ཏ་སི་བྱང་ཆུབ་རྒྱལ་མཚན་ལ་གཙོ་བོ་འགན་ཁུར་དགོས་པའི་བཀའ་གནང་བ་དང་། ཕྱི་དྲོར་དགེ་འདུན་པ་རྣམ་ཚུར་ཕེབས་རན་པའི་དུས་ཚོད་ལ།
བླ་མ་བདག་ཆེན་པས་ཕག་ཅིག་ནས་སྒུག་ཏེ་བལྟས་པ་དང་། གྲྭ་པ་གཞན་རྣམས་ཀྱིས་རྩེད་མོའི་རྡོ་འབེན་བཀོལ་གྱི་ཡོད་པ་ལ། ཏ་སི་བྱང་ཆུབ་རྒྱལ་མཚན་གྱིས་ཅ་ལག་རྣམས་བདག་པོར་བྱས་ཏེ་ཚུགས་ཡོད་ཀྱིས་ཚུར་ཕྱོགས་དེར་བཞུགས་པར་མཐོང་བས་བླ་མ་བདག་ཆེན་པ་ཤིན་ཏུ་དགའ་ནས་ཐུགས་ལ་འདིར་རེ་བ་བཞིན་ཡོང་ས་རེད་སྙམ་པ་དང་། གཉིས་བླ་མ་བདག་ཆེན་པའི་གྲྭ་སློབ་གཞན་དག་དགོན་པར་འགྱེད་སྐལ་ལེན་པར་སོང་ཡང་། ཏ་སི་བྱང་ཆུབ་རྒྱལ་མཚན་ནི་བླ་མའི་རྩར་བཞུགས་ཏེ། འགྱེད་སྐལ་ལེན་པར་མ་སོང་བས། བླ་མས་འདི་རྒྱ་ཆེ་ས་ལ་ལྟ་མཁན་ཞིག་ཡིན་པ་ལས། ཆུང་ས་ལ་ལྟ་མཁན་ཞིག་མ་རེད་སྙམ་ནས་དགའ་བ་དང་། གསུམ་གྲྭ་སློབ་ཚང་མ་དགོན་པར་ཕེབས་རྗེས་བླ་མ་བདག་ཆེན་པ་ཁོང་གཉིས་ཁེ་རུ་ཡིན་སྟབས། རྐུན་ཇག་བཀག་ཕྱིར།
ཏ་སི་བྱང་ཆུབ་པས་ཉི་མ་གཅིག་ལ་སྔ་གུང་ཕྱི་གསུམ་ལ་གོས་མི་འདྲ་བ་གསུམ་བརྗེ་སྟེ། ཡུལ་སྡེའི་ངོ་ན་མི་མང་ཡོད་པ་ལྟར་བྱས་པ་དང་། མཚན་མོར་སྐད་གདངས་ཕྲ་སྦོམ་མང་བར་བྱས་ཏེ་མི་མང་ཡོད་ཁུལ་བྱེད་པ་སོགས། འདི་དག་གི་མཛད་པ་329རྣམས་ནི་ཏ་སི་བྱང་ཆུབ་པས་གཞོན་ནུའི་དུས་ཀྱི་མཛད་པ་ཡིན་ལ། དེ་ནས་རིམ་བཞིན་བར་གྱི་སྲིད་སྐྱོང་གི་འཐབ་རྩོད་དང་། འབྲས་བུ་རྒྱལ་ཁབ་ཐོབ་པའི་བར་དང་། མཐའ་མཇུག་དགོངས་པ་རྫོགས་ཁའི་ཞལ་ཆེམས་ཚུན་ཆད་ལ་སློབ་སྦྱོང་དཔྱིས་ཕྱིན་ཞིག་བྱས་ན་རིན་ཐང་ཆེན་པོ་ཡོད་པ་རེད། ཏ་སི་བྱང་ཆུབ་རྒྱལ་མཚན་གྱི་རྣམ་ཐར་ལས། གཡོག་རབ་དེ་དཔོན་རབ་དང་། གཡོག་འབྲིང་དེ་དཔོན་འབྲིང་དང་།
གཡོག་ མཐའ་དེ་དཔོན་ མཐའ་—ཞིག་ཡོང་གསུངས་པ་སོགས་རྒྱུ་མཚན་ཡང་དག་གི་སྐད་ཆ་ཤིན་ཏུ་མང་ཞིང་། བོད་ཀྱི་དཔེ་ལ། མྱི་བརྒྱའི་གཡོག་དེཔམྱི་བརྒྱའི་དཔོན་ཟེར་བ་དེ་དང་མཐུན་པ་དང་། དཔོན་པོ་ཟེར་བ་དེ་འབངས་མི་ལ་ཞབས་ཕྱི་ཞུ་མཁན་ཡིན་པ་ལས། འབངས་མི་ལ་སྡུག་བཀལ་མཁན་དང་། འབངས་མིའི་ཁུར་པོ་ཇེ་ལྗིད་གཏོང་མཁན་ཞིག་ཡིན་མི་རུང་བའི་ཚུལ་གསལ་པོ་གོ་རྒྱུ་ཡོད། ཏ་སི་བྱང་ཆུབ་རྒྱལ་མཚན་གྱི་རྣམ་ཐར་ལ་སློབ་སྤྱོང་ལེགས་པོར་ཞིག་བྱེད་ན། རྒྱལ་སྲིད་རིག་པ་ཞིག་སྦྱོང་བའི་གོ་ཆོད་ངེས་ཞེས་བཤད་ན་ཆེས་འཚམ་པ་ཞིག་ཡིན། དེ་བཞིན་དུ་འཐོར་ཞིག་སོང་བའི་བླ་མའི་རྒྱལ་ཁབ་ཅེས་པའི་དེབ་དེའི་བཤད་ཚུལ་ལ། རྭ་སྒྲེང་དང་སྟག་བྲག་གཉིས་ཞིབ་སྡུར་བྱས་ན།
སྟག་བྲག་གིས་རྒྱལ་དབང་སྐུ་ཕྲེང་བཅུ་གསུམ་པའི་སྐབས་ཀྱི་མཐོ་རིམ་གྱི་སྤྱོད་བཟང་དག་བསྐྱར་གསོ་བྱས་པ་དང་། སྟག་བྲག་རང་ཉིད་ཀྱི་བླ་བྲང་གི་དོན་དུ་ཚོང་ལས་གཏན་ནས་བྱེད་རྒྱུ་མིན་པའི་གསལ་བསྒྲགས་བྱས་པས། གནས་ཚུལ་འདི་གཉིས་ཀྱི་ཐོག་ནས་སྟག་བྲག་སྲིད་འཛིན་གྱི་སྤྱོད་པ་བཟང་པོ་དེ་གསལ་པོར་ཤེས་ཐུབ་འདུག་ཅེས་བཤད་པས། ང་ཚོས་སྟག་བྲག་བཟང་ངན་གྱི་ཚད་མཇལ་མི་ཤེས་རུང་། ཁོང་གིས་བསྐྱར་གསོ་བྱེད་པའི་སྒྲིག་སྤྱོད་དང་། རང་ཉིད་ཀྱི་བླ་བྲང་གི་ཚོང་ལས་ལ་བརྩོན་རྒྱུ་མིན་ཞེས་པ་འདི་གཉིས་ཀྱི་ཐོག་ནས་བལྟས་ན། སྟག་བྲག་ལ་དཔོན་ས་འཛིན་ལུགས་ཀྱི་ཤེས་ཚོད་མཐོན་པོ་ཙམ་ཡོད་པ་གོ་ཐུབ་པ་འདུག ངས་འདི་ནས་གཙོ་བོའི་ལམ་ལུགས་ཅུང་ཙམ་བཤད་པ་འདི། རང་ཉིད་ཀྱིས་གཙོ་བོ་དེ་ཇི་འདྲ་ཞིག་330བྱེད་དགོས་པའི་སྐོར་ལ་ལྟ་ཚུལ་ཞིག་ཡོད་པ་དེ། ཕྱིར་འདོན་དེ་གཙོ་བོའི་ལས་ལ་འཇུག་པར་འདོད་པ་རྣམས་ལ།
ཕན་རེས་སྤྱན་འབུལ་ཞུས་པ་ལགས་ན། འགྲིག་མིན་དཔྱད་པར་བྱའོ། ། བཅོ་བརྒྱད་པ། གཙང་སྦྲའི་འཕྲོད་བསྟེན་སྐོར་བཤད་པ། དེ་ཡང་མདོ་ལས་གཙང་སྦྲ་བྱེད་པའི་ཕན་ཡོན་ལྔ་གསུངས་ཏེ། རང་གིས་སེམས་དང་བ། གཞན་གྱི་སེམས་དང་། ལྷ་རྣམས་ཡིད་དགའ་བ། མཛེས་པའི་ལས་བྱས་ཤིང་བསགས་པ། ལུས་ཞིག་ནས་བདེ་འགྲོ་རུ་སྐྱེས་བ་བཅས་སོ།
དེ་ལྟར་ན་ད་ལྟ་མི་ཡི་རིགས་ཀྱི་ཆབ་སྲིད་དང་། དཔལ་འབྱོར། རིག་གནས་བཅས་སྔར་ལས་ལྷག་པའི་འཕེལ་རྒྱས་དང་། སྔར་མེད་གསར་དར་གྱི་དངོས་པོ་ཉིན་རེ་བཞིན་ཇེ་མང་དུ་སོང་ཞིང་། ཨར་སྐྲུན་ལས་ཀ་ཧ་ཅང་མང་ཞིང་། དངོས་པོ་རྙིང་པ་རོ་སྙིགས་ཀྱི་རིགས་ཕྱིར་སྤུང་རྒྱུ་ཡང་ཇེ་མང་དུ་འགྲོ་ཞིང་། དེ་ལ་བརྟེན་ནས་ས་ཁམས་དང་མཁའ་དབུགས་བཅས་པ་མི་གཙང་བ་བྱེད་ཅིང་། སྔར་མེད་ཀྱི་ནད་ཚབས་ཆེ་བ་མང་བོ་མང་བོ་ཞིག་གིས་དཔུང་འཇུག་བྱས་ཏེ། འགྲོ་བ་མི་ཡི་རིགས་ལ་འཇིགས་དངངས་ཚབས་ཆེན་ཞིག་སྐུལ་གྱི་ཡོད། དེར་བརྟེན་གཙང་སྦྲ་འདི་གཙོ་བོའི་གནས་སུ་འཇོག་སྟེ།
ང་ཚོས་ངན་གོམས་སོང་བའི་གཙང་སྦྲ་འཕྲོད་བསྟེན་སྣང་མེད་དུ་བསྐྱུར་བའི་བློ་འདི་འདོར་དགོས། ཐ་ན་གད་སྙིགས་དང་དྲི་ནག་ཅི་ཙམ་མང་ན་དེ་ཙམ་གྱིས་བསོད་ནམས་ཆེ་བར་འཛིན་པའི་སྐད་ཆ་དང་། གཤིས་ཀ་བཅས་པ་གཏན་སྤོང་བྱེད་ན་ཁེ་ཁ་ཞིག་ལས་ཕམ་ཁ་མེད་ངེས་རེད། གཙང་སྦྲའི་བྱ་བ་འདི་ལ་དཔོན་མཐོ་དམན་དང་། རྒྱུ་སྟོབས་ཆེ་ཆུང་ཁ་དབང་ཆེ་ཆུང་ལ་ལྟོས་པ་མེད་ཅིང་། སུས་ཀྱང་བསྒྲུབ་ཆོག་པའི་བྱ་བ་ཞིག་ཡིན་པས་ཀུན་པོས། གཙང་སྦྲའི་རིག་གནས་ལ་ས་མཚམས་ཆུ་331མཚམས་མེད་ལ། ཐུན་མོང་གི་རིག་པ་ཞིག་ཡིན་གྱིས་སྣང་འཇོག་བྱས་ཏེ། དག་ཞིང་ལྟ་བུ་འཇིག་རྟེན་ཞིག་སྐྲུན་ན་ཅིའི་མི་ལེགས། བསྟན་པའི་འཇུག་སྒོ་སྐྱབས་འགྲོ་ཡིན་ཞིང་།
སྐྱབས་འགྲོའི་ཚོགས་ཞིང་གི་དམིགས་རིམ་དུའང་། ཡངས་ཤིང་རྒྱ་ཆེ་བའི་ས་གཞི། རྩྭ་ལྗང་ནེའུ་གསིང་མེ་ཏོག་གིས་གང་བ། ཁོད་སྙོམས་པ་ལ་ལག་མཐིལ་ལྟ་བུ། གཙང་ཞིང་ཡིད་དུ་འོང་བ། ཆུ་མཚོ་ལྷ་ཡི་བྱ་སྐད་སྙན་པར་སྒྲོགས་པའི་ཆུ་བོ་ཡན་ལག་བརྒྱད་ལྡན་སོགས་གསལ་གདབ་པ་ཞིག་གསུངས་པ། སྐྱབས་འགྲོའི་ཚོགས་ཞིང་ནས་འགོ་བཙུགས་ཏེ། གཙང་སྦྲའི་རིགས་ལ་སྣང་འཇོག་དེ་ཙམ་ཞིག་བྱས། དེར་བཞིན་དུ་རྟག་ཏུ་ངུ་ཡིས་སངས་རྒྱས་ཆོས་འཕགས་མདུན་ནས་ཆོས་ཡུམ་ཆེན་ཤེར་ཕྱིན་གྱི་སྐོར་རྣམས་ཞུ་བའི་སྟ་གོན་ལ། གཙང་སྦྲའི་བྱ་བར་འཇུག་དུས་ཆུ་མ་རྙེད་ནས་ཁྲག་གིས་ཆག་ཆག་བཏབ་པའི་ལོ་རྒྱུས་ཡོད་པ་རེད།
དམ་པའི་ཆོས་ཀྱི་འགྲོ་ལུགས་བྱས་ན་ཡང་གཙང་སྦྲ་ལ་མཐོང་ཆེན་དེ་ཙམ་བྱས། མ་གཞི་ང་ཚོ་གངས་ཅན་བོད་ཀྱི་ས་ཆ་འདི་ལ། གནའ་ནས་རང་རིགས་དང་གཞན་རིགས་ཀུན་གྱིས་རི་མཐོ་ས་གཙང་ཞེས་ཡོངས་ལ་གྲགས་པར་བྱས། དོན་གྱི་ཆ་ནས་ཀྱང་རི་མཐོ་ལ་ས་གཙང་ཞིང་། མཁའ་དབུགས་དྭངས་བ། ཆུ་དྭངས་མ་ཡིན་ལ། ས་གཙང་འདི་འདྲ་འཛ་མ་གླིང་ན་ཡང་དཀོན་པ་ཞིག་ཡིན། ཇོ་བོ་རྗེས་བོད་ཀྱིས་ཚོགས་བསགས་བྱེད་པ་ལ་ཆུ་འདི་མ་གཏོགས་མི་དགོས་པ་འདུག་གསུངས་པ་ཡང་། ཆུ་བོ་ཡན་ལག་བརྒྱད་ལྡན་གཙང་ཞིང་ཡིད་དུ་འོང་བ་ཞིག་ཡིན་པའི་རྒྱུ་མཚན་གྱིས་རེད། རི་མཐོ་ས་གཙང་།
ཐང་ཡངས། ནགས་ཚལ་ལྡན། གཅན་གཟན་རི་དྭགས་འབེལ། ཁོར་ཡུག་འབགས་བཙོག་མེད་ཅིང་མཁའ་དབུགས་དྭངས་ཤིང་། ཉི་ཟེར་ཚ་བ། རླུང་བསེར་ལྡང་ཞིང་། དབྱར་དགུན་སྟོན་དཔྱིད་ཀྱི་དྲོ་གྲང་གསལ་བས་དུས་བཞིའི་དབྱེ་མཚམས་མ་འདྲེས་བ། ནད་ངན་གྱི་ཕྲ་ཕུང་རིགས་དག་རང་བྱུང་ཁམས་ཀྱིས་འགོག་གནོན་དང་འབུར་འཇོམས་བྱེད་ཐུབ་པ། ས་ཡི་དགེ་མཚན་མ་ལུས་ཚང་བའི་གནས་འདིར་གཞི་བཅས་ཏེ་འཚོ་སྡོད་བྱས་པའི་332གངས་ཅན་བོད་མི་དག་ལ། ཁོར་ཡུག་བཟང་བོའི་བཀའ་དྲིན་ལས།
གཙང་སྦྲའི་ལས་ལ་སྣང་འཇོག་བྱས་མི་དགོས་པའི་གཤིས་ངན་ཞིག་ལོབས་སུ་འཇུག་པ་འདི། བཟང་རྟགས་ངན་རྟགས་གང་ཡིན་ཆ་མ་འཚལ་རུང་། རང་སྡེའི་མི་སྣ་དག་གྲོང་ཁྱེར་ཆེ་ས་ཚ་དྲོད་འབར་ས་ཞིག་ཏུ་སླེབས་ན། གཙང་སྦྲ་ལ་སྣང་འཇོག་གཞན་ལས་ཀྱང་ཆེ་བ་ཞིག་ཡོང་རྒྱུ་རེད་ལ། དེ་འདྲ་ཞིག་ཡོང་དགོས་ངེས་ཡིན། སྐབས་དེར་གཙང་སྦྲ་ལ་དོ་སྣང་མི་བྱེད་ན་དུས་ཚོད་ཐུང་ངུ་ནང་དུ་ནད་ངན་འགོས་རྒྱུ་ཡང་གདོན་མི་ཟ། གཙང་སྦྲའི་བསམ་བློ་ཡང་ཤུགས་ཀྱིས་འོང་བ་ཞིག་ཡིན། མཐོ་སྒང་གངས་ཅན་ཡུལ་ན་སྔ་ནས་གཙང་སྦྲ་ལ་དོ་སྣང་དེ་ཙམ་མི་ཆེ་ཞིང་། གཙང་སྦྲ་མ་བྱས་རུང་རང་བཞིན་གྱིས་གཙང་ཞིང་འགོས་ནད་མི་ལྡང་བའི་དགེ་མཚན་ཡོད་ལ། བློ་གོམས་སོང་སྟེ་རང་འགན་རང་བྱུང་ཁམས་ལ་བཅོལ་བའི་བྱ་ངན་རྒྱུན་འབྱམས་རིགས་ལ་སྣང་ཆེན་བྱེད་དགོས།
འདིའི་མ་དག་རྒྱུན་འབྱམས་ཀྱི་བག་ཆགས་དེ་དཀྲུགས་ཅི་ཐུབ་དང་། གཞོམ་ཅི་ཐུབ་བྱས་ན་ཆེས་བཟང་བ་ལས། སྐྱོན་གཏན་ནས་མེད། དེང་གངས་ཅན་མཐོ་སྒང་ཡུལ་ན་ཡང་སྔོན་ཆད་དང་མི་འདྲ་བའི་དངོས་པོ་སྣ་ཚོགས་ཤིག་མཁའ་ལ་སྤྲིན་འཁྲིགས་པ་ལྟར་ཇེ་མང་སོང་བས། དོ་སྣང་གི་བྱ་བ་ལ་སྔར་ལས་ཀྱང་ཤུགས་ཇེ་ཆེ་བཏང་དགོས། དངོས་བོ་འདི་དག་གིས་ས་ཆུ་ཐམས་ཅད་ལ་བཙོག་པར་བྱས་ནས། མཐར་བེད་སྤྱོད་མི་ཉན་པའི་གནས་སུ་འདེད་ངེས་ཡིན་པས་གཟབ་དགོས། དཔེར་ན་གནའ་རབས་ཀྱི་དུས་སུ་ས་བཅུད་ཡུལ་བཅུད་བཟང་སྟབས་ཀྱིས། འབྲི་མར་དེ་དག་བཅུད་ཆེ་ལ། ཁ་དོག་སེར་ཤར་རེ་ཡོད་པ།
བྲོ་བ་ཞིམ་པ། གཟུགས་པོ་གསོ་ནུས་ཀྱི་ཚད་མཐོ་བ་ཞིག་ཡིན་ལ། ད་ལྟ་དེ་འདྲའི་འབྲི་མར་བཟང་བོ་ཡོད་རྒྱུ་ཕར་ཞོག ཐ་ན་ནད་སྐྱེད་བྱེད་ཀྱི་རྒྱུ་རུ་གྱུར་བ་ཡང་ཡོད། ཁྱད་པར་དུ་ཤོག་བུ་དང་། ཆུ་ཤོག་ཁུག་མ་རྙིང་ཧྲུལ་དེ་དག་ལ་ལུང་ཀུན་ཏུ་རླུང་གིས་ཁྱེར་ཏེ། འབྲི་གཡག་དེ་དག་གིས་ཟོས་པས། ཤི་བྱེད་གྱུར་བ་ཡང་མང་རབས་ཤིག་མཐོང་། སྔོན་ཆད་རང་བྱུང་གིས་གཙང་བ་ལ། ད་ནི་རྩོལ་333བཅས་ཀྱིས་གཙང་མར་བྱེད་དགོས་ཀྱི།
རང་སོར་འཇོག་མི་རུང་། གངས་ཅན་བོད་ཀྱི་གཙང་མའི་ལྟ་བ་འཛིན་ཚུལ་ནི། ཁ་ཕོར་སོ་སོ་ཡིན་པ་ནོར་མི་རུང་བ། མི་སྣ་དང་ཁ་ཕོར་གཏན་འཁེལ་བྱེད་ལ། ཁ་ཕོར་སོ་སོའི་བཟའ་བཏུང་ལྡུག་པ་ལས། ཐུན་མོང་ཀྱིས་བཟའ་བྱ་ཕར་བསྲེས་ཚུར་བསྲེས་མི་བྱེད་པས། གཙང་མར་བྱ་བའི་ལུགས་གཅིག་དང་། གྱོན་གོས་ཀྱང་སོ་སོར་འཇོག་པ་ལས་ལུས་སྟོད་སྨད་ཀྱི་གྱོན་གོས་སོ་སོ་མི་བསྲེས་རྒྱུ། སྤྱོད་ཆས་སྣོད་ཀྱི་རིགས་ཀྱང་མི་བསྣོལ་ཞིང་། དཔེར་ན་གོན་བ་བཀྲུ་སྣོད་ཅིག་ཅི་ཙམ་ཞིག་གཙང་ཁྲུས་བྱས་རུང་།
དེ་དག་ཏུ་ཟས་གཡོས་སྣོད་མི་བྱེད་ཅིང་། ཟ་མ་གཡོས་མྱོང་པའི་སྣོད་ཀ་དེ་ཅི་ཙམ་རྙིང་རུང་གོན་པ་འཁྲུ་སྣོད་མི་བྱེད་ཅིང་། སོ་སོར་མ་འདྲེས་པ་བྱས། གལ་ཏེ་བགོམ་ཡུག་ཏུ་སོང་བའི་མི་གཙང་བ་ཡིན་ན། དེ་དག་ལ་དྲི་བཟང་ཤུག་དྲིའི་ཁ་རུ་གཡུག་ཙམ་བྱས་པས་གཙང་མར་འགྱུར་ཞེས་བཤད། འདི་དག་ལ་རྒྱུ་མཚན་ཆེན་པོ་ཡོད་ངེས་ཏེ། མི་རབས་རྒྱུད་མ་ནས་བསགས་པའི་ཉམས་མྱོང་ཕྱོགས་སྡོམ་གྱི་གཏམ་ཡིན་པར་གདོན་མི་ཟ། དཔེར་ན་མི་གཙང་བའི་ཕྲ་ཕུང་དེ་དག་དྲི་བཟང་རྣམས་ལ་སེལ་བའི་ནུས་པ་ཡོད་ངེས་རེད། ཡང་མགོ་དང་རྣ་བ། ཁོག་སྟོད་དང་མིག་སོགས་གཟེར་ན།
བཙོག་གྲིབ་ཕོག་པ་ཡིན་ཞེས་བཙོག་གྲིབ་སེལ་བྱེད་དུ་རྡོ་རྗེ་རྣམ་འཇོམས་ཀྱི་ཁྲུས་བྱས་ཏེ། ནད་དེ་དག་ལས་གྲོལ་ཐབས་བྱེད། རྡོ་རྗེ་རྣམ་འཇོམས་ལས་ཆུ་ཡི་གསེར་རམ་ཡང་ན་ནི། དངུལ་གྱི་བུམ་པ་དག་ཀྱང་རུང་། གཙང་མའི་གོས་ཀྱིས་དཀྲིས་ཤིང་དགོངས། ཞེས་གཙང་སྦྲ་ལ་སྣང་ཆེན་དེ་ཙམ་མཛད། གཞན་ཡང་བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། རྒྱལ་བ་སྲས་བཅས་ལ་ཉེས་པའི་དྲི་མ་མེད་ཀྱང་བདག་སོགས་འགྲོ་བའི་སྒོ་གསུམ་གྱི་དྲི་མ་ཁྲུས་ཀྱིས་སྦྱང་ཕྱིར་ལྷ་ལ་ཁྲུས་གསོལ་བ་སྟེ། དང་བོ་ཁྲུས་ཁང་གི་ཚུལ་ལ། ཇི་སྐད་དུ།
ཁྲུས་ཀྱི་ཁང་པ་ཤིན་ཏུ་དྲི་ཞིམ་པ། ། ཤེལ་གྱི་ས་གཞི་གསལ་ཞིང་འཚེར་བ་བསྟར། ། རིན་ཆེན་འབར་བའི་ཀ་བ་ཡིད་འོང་ལྡན། ། མུ་ཏིག་འོད་ཆགས་བླ་རེ་བྲེས་བ་དེར་ཞེས་གཙང་ཞིང་ནོམས་པ་ཆེ་334བ། ཡིད་དུ་འོང་བའི་ཁྲུས་ཁང་དེར་ཁྲུས་བྱ་ལུགས་ལ། རིན་ཆེན་བུམ་པ་མང་པོ་སྤོས་ཀྱི་ཆུ། ཡིད་འོང་ལེགས་པར་བཀང་བ་གླུ་དང་ནི། ། རོལ་མོ་བཅས་པ་དུ་མས་སྐུ་ཁྲུས་གསོལ་ཞེས་ལྷ་མོ་རྣམས་ཀྱིས་རིན་ཆེན་བུམ་པའི་ནང་དུ་སྤོས་ཆུ་ཡིད་འོང་རྣམས་ཀྱིས་བཀང་སྟེ། གླུ་དང་རོལ་མོ་བཅས་པས་སངས་རྒྱས་བྱང་སེམས་ལ་ཁྲུས་གསོལ་བའོ། དེ་ནས་ན་བཟའ་འབུལ་ལུགས་ལ།
ཇི་སྐད་དུ། དེ་ནས་དེ་ལ་ཁ་དོག་ལེགས་བསྒྱུར་བའི། ། ན་བཟའ་ཤིན་ཏུ་དྲི་ཞིམ་དམ་པ་འབུལ། ། གོས་བཟང་སྲབ་ལ་འཇམ་པ་སྣ་ཚོགས་དང་། ། རྒྱན་མཆོག་བརྒྱ་ཕྲག་དེ་དང་དེ་དག་གིས། འཕགས་པ་ཀུན་ཏུ་བཟང་དང་འཇམ་དབྱངས་དང་། འཇིག་རྟེན་དབང་ཕྱུག་སོགས་ལའང་བརྒྱན་པར་བགྱི་ཞེས་ན་བཟའ་ཁ་དོག་ལེགས་པ། དྲི་ཞིམ་པ། སྲབ་ལ་འཇམ་པ་དག་འབུལ་བ་འདི་དག་ནས་འགོ་བརྩམས་ཏེ། གཙང་སྦྲ་ལ་སྣང་འཇོག་དེ་ཙམ་བྱས།
དེ་བཞིན་དུ་གཞན་མ་དད་པ་བསྲུང་བའི་ཐད་ལ། རྒྱལ་སྲས་ཞི་བ་ལྷས། སོ་ཤིང་དང་ནི་མཆིལ་མ་དག ། དོར་བ་ན་ནི་དགབ་པར་བྱ། ། གཅི་ལ་སོགས་པའང་ལོངས་སྤྱོད་པའི། ཆུ་དང་ཐང་ལ་དོར་བ་སྨད་ཅེས་ཁོར་ཡུག་གཙང་ཞིང་ཡིད་འོང་བསྐྲུན་པ་དང་། ཆུ་དང་ཐང་ལ་མི་གཙང་བ་མི་དོར་བ་སོགས་གཙང་སྦྲའི་བྱ་བ་ལ་འཇུག་དགོས་གསུངས། གཞན་ཡང་། ཆོས་སྤྱོད་ཐམས་ཅད་ཀྱི་མན་ངག་མངོན་པར་རྟོགས་པའི་རྒྱུད་ལས། མེ་ཏོག་སྟན་སོགས་རབ་འབུལ་ཞིང་། །
ས་ཕྱོགས་སྤྱོད་ལམ་སྡོམ་པ་དང་། སྲོག་ཆགས་ཀུན་ལ་འཚེ་མི་བྱ། བླ་མ་ལ་ནི་ཡང་དག་དད། ། མ་གཡེང་བླ་མའི་གདམས་ངག་ཉན། ། དོགས་སེལ་ཕྱིར་ན་སྐྱོན་ཚིག་དྲི། ། ཉན་པོ་ཡན་ལག་དྲུག་དང་ལྡན། ། ཞེས་པ་ལྟར། ཆོས་ཉན་པོ་ལ་ཕར་ཕྱིན་དྲུག་ལྡན་དགོས་པ་ལས། ཕར་ཕྱིན་གཉིས་པའི་སྐབས་སུ་ས་ཕྱོགས་ཕྱག་བདར་དང་ཆག་ཆག་ལ་སོགས་ལེགས་པར་བྱ་ཞིང་རང་གི་སྤྱོད་ལམ་མ་གུས་པ་ལ་སོགས་པ་སྡོམ་པ་ཚུལ་ཁྲིམས་ཞེས་གསུངས་པས་གཙང་སྦྲ་ལ་གོ་ས་གལ་ཆེན་སྤྲད་པ་འདི་ཀ་ལགས། དེང་སང་ལས་ཁུངས་དང་སྡེ་ཁག་སོ་སོའི་སྤུས་ཚད་མཐོད་དམན་335དང་།
ཡ་རབས་ཡིན་མིན་གྱི་ཚད་གཞི་འཛིན་ས་དེ། གསང་སྤྱོད་ཁང་དང་། འཁྱམས་ལམ་རྣམས་ཀྱི་འཕྲོད་བསྟེན་བཟང་ངན་གྱིས་དཔོག་གི་ཡོད། འཕྲོད་བསྟེན་གྱི་བྱ་བས་གནས་ཚུལ་མང་བོ་གོ་ཐུབ་ཀྱི་ཡོད་པས་ཀུན་གྱིས་སྣང་འཇོག་བྱོས་ཤིག རང་རིགས་ཀྱི་སྐྱེས་བོ་འགའ་རེ་སྤྱི་སྤྱོད་རླངས་འཁོར་གྱི་འདུག་གནས་སུ་གཞན་དང་བསྡེབས་ཏེ་འདུག་སྐབས། གཞན་པ་དེ་ཚོ་འབྲོས་པ་ལྟར་འདུག་སྟེགས་སྤོར་བ་དང་། འདུག་སྟེགས་མེད་རུང་ལངས་འདོད་ཡོད་པ་ལ། རང་རིགས་ཀྱི་སྐྱེཚོབོ་རྣམས་རྐང་བརྐྱང་ལག་བགྲད་ཀྱིས་བག་ལྷོད་པོའི་ངང་བསྡད་དེ་མི་གཞན་ཕུད་དེ་ང་རྒྱལ་གྱི་རྣམ་པ་འཆང་རུང་། དོན་གྱི་ཆ་ནས་རང་ཉིད་ལ་དྲི་ནག་འཐུག་པོ་ཡོད་སྟབས་ཀྱིས། གཞན་པ་དེ་ཚོ་རང་དང་བསྡེབ་ཏེ་འདུག་སྙིང་མི་བྲོ་བ་ཡིན་པས།
རང་ཉིད་ང་རྒྱལ་བྱེད་མི་འོས་ཤིང་། གཞན་གྱིས་བཙོག་ལྟ་བྱས་པས་རང་ཉིད་གཙང་སྦྲའི་བྱ་བ་ལ་འཇུག་པའི་སྐུལ་འདེད་ཐེབས་དགོས་ཤིང་། གཙང་སྦྲ་སྣང་མེད་དུ་བསྐྱུར་བའི་ངན་གོམས་ཀྱི་བག་ཆགས་དཀྲུགས་ཏེ། ཕག་པ་ལྟ་བུའི་རྨོངས་གཉིད་ལས་སད་ཐབས་བྱེད་དགོས། དེ་བཞིན་དུ་ད་ལྟའི་དུས་སུ་ཆུ་འགོ་ཐམས་ཅད་དྭངས་སིང་སིང་དང་། གཙང་ཤར་རེ་ཡོད་ཅིང་། ཆུ་མཇུག་ཐམས་ཅད་ལ་མི་གཙང་བའི་བཙོག་རྡུལ་གྱིས་ཁྱབ་ནས། ཆུ་བཏུང་མི་རུང་ཞིང་། ཆུ་གནས་གྱི་སྲོག་ཆགས་བཟའ་བྱ་མི་ཉན་པའི་ཚད་དུ་སླེབས། ནམ་ཞིག་ན་ཆུ་འགོ་ཡང་དེ་འདྲའི་གནས་ཚུལ་ངན་པ་ཆགས་ན་སེམས་ཕམ་འོས་པ་ཞིག་དང་།
ཡིད་མུག་པ་ཞིག་རེད། མ་གཞི་གནམ་བཤད་ས་བཤད་སྟོང་ཕྲག་གིས་ལྷ་འདྲེའི་རྩོད་པ་ནམ་མཁའི་སྐར་ཚོགས་ལྟར་བཀྲ་བ་ལས། དངོས་གནས་ང་ཚོ་ལ་དགོས་གལ་ཆེ་བ། ཁ་ཡོད་ལག་ཡོད་ཀྱིས་ཕན་ཐོགས་པའི་བྱ་བ་ལ་འཇུག་པ་དང་། དེའི་དོན་ལ་བགྲོ་གླེང་བྱེད་ན་དགའ་སྙམ། དེར་བརྟེན་རྒན་མོ་བསམ་བཟང་གི་ཚུལ་དུ་ཞུ་རྒྱུ་ཞིག་ལ། ང་ཚོས་ངེས་པར་དུ་སྣང་འཇོག་གལ་ཆེན་བྱེད་དགོས་པ་ནི། སྔོན་ཆད་ང་ཚོས་མིང་ཙམ་ཡང་ཐོས་མ་མྱོང་བའི་ནད་ཚབས་ཆེ་བ་སྐྱི་གཡའ་བ་དག་336གིས་དཔུང་འཇུག་བྱས་ཏེ། ཨེ་ཤར་ཡ་དང་བོད་ཁུལ་རྣམས་སུ་འབྱམས་གྲབས་ཡོད་པས་དེའི་སྐོར་ཅུང་ཟད་བཤད་འདོད་པ་ལ། དེ་ཡང་ནད་དེའི་མིང་ལ་ཨེད་ཙི་འགོས་ནད་ཟེར།
དེ་ཉིད་སྔོན་འགོག་བྱེད་ཐབས་སྐོར་བཤད་པའི་དགོས་པ་འདུག་པས་ཅུང་ཟད་བཤད་ན། ༡ ཨེད་ཙི་འགོས་ནད་ཅེས་པ་ནི་ཅི་ཡིན་ནམ། ཨེད་ཙི་འགོས་ནད་ནི་ཨེད་ཙི་འབུ་ཕྲ་ལས་བྱུང་བའི་འགོས་ནད་ཚབས་ཆེན་ཞིག་ཡིན་པ་རེད། ཨེད་ཙི་འགོས་ནད་ཀྱི་འབུ་ཕྲ་དེ་མིའི་ལུས་པོ་ནང་འཛུལ་རྗེས། མིའི་ལུས་པོ་འགོས་ནད་འགོག་ནུས་ལ་གཏོར་བཤིག་ཐེབས་སྟབས། ཨེད་ཙི་འགོས་ནད་ཕོག་བའི་མི་རྣམས་ལ་སྤྱིར་བཏང་གི་མི་རྣམས་ལ་ཕོག་དཀའ་བའི་འགོས་ནད་དང་སྐྲན་ནད་ཕོག་སླ་བ་དང་། རྟིང་མར་ཤ་སྐམ་པས། ས་སྐམ་དུ་གྱུར་ནས་ཤི་འདུགཨེད་ཙི་འགོས་ནད་ཕོག་པའི་མིར་འཕྲལ་དུ་ནད་རྟགས་མཐོང་མི་ཐུབ་ཅིང་། སྤྱིར་བཏང་དུ་ལོ་ལྔ་ནས་བཅུ་ཙམ་ཕྱིན་རྗེས་གཞི་ནས་མངོན་ཐུབ། ནད་རྟགས་མ་མངོན་སྔོན་ལ་ཨེད་ཙི་འགོས་ནད་ཁྱེར་མཁན་ཟེར་གྱི་ཡོད།
༢ ཨེད་ཙི་འགོས་ནད་དེ་ཅི་འདྲ་འགོས་པ་རེད། ཨེད་ཙི་འགོས་ནད་དེ་གཤམ་གྱི་བྱ་བ་གསུམ་་ལས་འགོས་པ་སྟེ། གཅིག ལུས་འབྲེལ་བྱེད་པ་ལས་འགོས་པ། འཛམ་གླིང་ཡོངས་སུ་ལུས་འབྲེལ་བྱེད་པ་ནི་ཨེད་ཙི་ནད་འགོས་པའི་རྒྱུན་མཐོང་བྱ་བ་ཞིག་ཡིན་པ་རེད། འབུ་ཕྲ་དེ་ཨེད་ཙི་འགོས་ནད་ཡོད་པའི་མི་ལས་ལུས་འབྲེལ་བྱ་ཡུལ་ལ་འགོས་པ་དང་། གལ་ཏེ་ལུས་འབྲེལ་བྱ་ཡུལ་ལ་རེག་དུག་ཡོད་ན་དེ་བས་ཀྱང་ཨེད་ཙི་འགོས་ནད་ཕོག་སླ་བ་རེད། གཉིས། ཁྲག་ནས་འགོས་པ། དེ་ཨེད་ཙིའི་འབུ་ཕྲ་འགོས་པའི་ཁྲག་རྒྱག་པ་དང་ཁྲག་བཟོས་སྨན་རྫས་འཐུང་ནས་མིར་འགོས་པ་རེད།
ཨེད་ཙིའི་འབུ་ཕྲ་འགོས་པའི་སྨན་ཁབ་དང་དེ་མིན་གྱིས་སྨན་བཅོས་ཡོ་བྱད་སྤྱད་ནའང་མིར་ནད་དེ་འགོས་ངེས་ཡིན། སྡོད་རྩར་དུག་ཁབ་རྒྱག་མཁན་337དང་སྨན་ཁབ་ཡང་ཡང་སྤྱད་དེ་དུག་སེལ་ཡག་པོ་མ་བྱས་ན་ཨེད་ཙི་འགོས་ནད་སྔོན་འགོག་བྱེད་ཐབས་མེད་པ་རེད། གསུམ། མ་ལུས་ཕྲུ་གུ་དམར་འབྱར་ལ་འགོས་པ། ཨེད་ཙི་འགོས་ནད་ཕོག་པའི་སྦྲུམ་མ་ལས་ཕྲུ་གུ་མ་སྐྱེ་སྔོན་དང་ཕྲུ་གུ་སྐྱེ་རིང་དང་ཕྲུ་གུ་སྐྱེས་རྗེས་ནུ་མ་སྣུམ་པའི་སྐབས་སུ་ཨེད་ཙི་འབུ་ཕྲ་དེ་ཕྲུ་གུ་དམར་འབྱར་རམ་མངལ་ཆགས་ཕྲུ་གུར་འགོས་སྲིད་པ་རེད། ༢ ཨེད་ཙི་འགོས་ནད་སྔོན་འགོག་བྱེད་དགོས། ང་ཚོ་མིའི་རིགས་ཀྱིས་ཨེད་ཙི་འགོས་ནད་ཐག་གཅོད་བྱེད་པའི་བྱེད་ཐབས་ད་དུང་རྙེད་མེད་པ་རེད། འོན་ཀྱང་ང་ཚོས་ནད་དེར་སྔོན་འགོག་བྱེད་ཐུབ་པས་དེའི་དོན་ལ་དོ་སྣང་བྱེད་དགོས། གཅིག རང་ལུས་རང་གཅེས་བྱེད་པ་དང་གང་མོས་ཀྱིས་ལུས་འབྲེལ་མ་བྱས་ན་ཨེད་ཙི་འགོས་ནད་སྔོན་འགོག་བྱེད་ཐུབ་པ་རེད།
གཉིས། ཡང་དག་པའི་སྒོ་ནས་སྦྲུམ་འགོག་སྒྲོའུ་བེད་སྤྱོད་བྱས་ན། རེག་དུག་དང་ཨེད་ཙི་འགོས་ནད་སྔོན་འགོག་བྱེད་ཐུབ་པ་རེད། གསུམ། དུས་ཐོག་དུ་སྨན་བཅོས་བྱེད་པ་དང་སྔ་ཙམ་སྒྲིག་ལམ་ལ་བརྟེན་ནས་སྨན་འཐུང་རྒྱུ་དེ་ནི་ཨེད་ཙི་འགོས་ནད་རྒྱ་ཡན་དུ་མི་འགྲོ་བའི་བྱེད་ཐབས་ཤིག་ཡིན། བཞི། དགོས་ངེས་མེད་པའི་ཁྲག་དང་སྨན་ཁབ་རྒྱག་མི་ཉན་པ་དང་སྤྱོད་ཐེངས་གཅིག་གི་སྨན་ཁབ་རྒྱག་དགོས། ལྔ། གཞན་དག་དང་མཉམ་དུ་སྐྲ་གྲི་དང་སོ་ཤད་མཉམ་སྤྱོད་མི་རུང་། དྲུག
གཞན་དག་དང་དུག་ཁབ་ཡོ་བྱད་མཉམ་སྤྱོད་བྱེད་པ་ནི་ཨེད་ཙི་འགོས་ནད་འགོས་པའི་ལམ་བུ་གལ་ཆེན་ཞིག་ཡིན་པས། དུག་རྫས་གཏན་འགོག་བྱེད་དགོས། བདུན། ཨ་མའི་མངལ་ནས་ནད་དེ་འགོས་ནད་དེ་འགོས་པར་གཡོལ་338ཐབས་བྱེད་དགོས། ༤ རེག་དུག་ནང་ནད་ག་རེ་འདུས་ཡོད་པ། རེག་དུག་ཅེས་པ་ནི་གཙོ་བོར་ལུས་འབྲེལ་བྱས་ནས་འགོས་པའི་ནད་ཅིག་ཡིན་པ་རེད། འགོས་ནད་དེས་གཙོ་བོར་མིའི་སྐྱེ་འཕེལ་དབང་བོ་གཅིན་ལམ། རྨེན་བུ་བཅས་ལ་གནོད་འཚེ་ཚབས་ཆེན་གཏོང་གི་ཡོད་པ་རེད། རེག་དུག་ཅེས་པ་གཙོ་བོ་ནི་རེག་དུག་དང་གྲང་གཞི། སྤེན་བུའི་སྐྲན་ནད་སོགས་ནད་རིགས་བཅུ་ཙམ་བསྡུས་ཡོད་པ་རེད།
སྤྱིར་ནད་འདི་དག་ནི་གྲང་གཞིའི་ནད་ཡིན་ཞིང་། རྒྱུ་འདོད་ཆགས་ཀྱིས་བསྐྱེད་པའི་ནད་ཡིན་པས་ཆགས་པའི་སྤྱོད་ལ་མ་ཡང་དག་ལ་རེམ་རྒྱུ་གལ་ཆེ། ༥ རེག་དུག་གི་གནོད་པ་ཕྱོགས་ག་རེར་མཚོན་པ། རེག་དུག་དེས་མི་སྒེར་དང་ཁྱིམ་ཚང་། སྤྱི་ཚོགས་བཅས་ལ་གནོད་འཚེ་ཚབས་ཆེན་གཏོང་གི་ཡོད་པ་དང་དེའི་མཚོན་ཚུལ་གཙོ་བོ་ནི་གཤམ་གསལ། གཅིག མི་སྒེར་གྱི་ལུས་པོ་བདེ་ཐང་ཡོང་བར་གནོད་པ་དང་ཕྲུ་གུ་སྐྱེ་མི་ཐུབ་པ། ངལ་རྩོལ་གྱི་ནུས་པ་ཤོར་བ་དང་ཐ་ན་ཤི་འགྲོ་ངེས་ཡིན། གཉིས། ཁྱིམ་ཚང་གི་བདེ་སྐྱིད་ལ་གཏོར་བཤིག་ཐེབས་་པ་དང་རང་ཉིད་ཀྱི་ལུས་པོ་བདེ་ཐང་ལ་གནོད་པ།
མི་རིགས་ཀྱི་དར་རྒུད་ཅི་ཡོང་དང་ཐད་ཀར་འབྲེལ་བ་ཡོད། གསུམ། སྤྱི་ཚོགས་དང་ཁྱིམ་ཚང་། མི་སྒེར་བཅས་ཀྱི་དཔལ་འབྱོར་ཁུར་བོ་ཇེ་ལྗིད་དང་སྤྱི་ཚོགས་ཀྱི་དཔལ་འབྱོར་གོང་དུ་འཕེལ་བར་ཤུགས་རྐྱེན་ངན་པ་ཐེབས་ངེས་རེད། ༦ རེག་དུག་གི་ནད་དེ་གང་འདྲ་བྱས་ནས་སྔོན་འགོག་བྱེད་དགོས་ཟེར་ན། གཅིག ཤུགས་ཆེན་པོས་འཕྲོད་བསྟེན་དྲིལ་བསྒྲགས་ཀྱིས་ལས་ཀ་སྤེལ་ནས་དམངས་ཡོངས་སུ་རེག་དུག་དང་ཨེད་ཙི་འགོས་ནད་འགོག་བཅོས་ཀྱི་ཤེས་339བྱ་ཁྱབ་སྤེལ་བཏང་སྟེ། མང་ཚོགས་རང་ཉིད་ཀྱི་འགོག་བཅོས་འདུ་ཤེས་མཐོ་རུ་བཏང་ནས་རེག་དུག་གིས་མི་སྒེར་དང་ཁྱིམ་ཚང་། སྤྱི་ཚོགས་བཅས་ལ་གནོད་འཚེ་ཇེ་ཉུང་དུ་འགྲོ་བར་བྱེད་དགོས། གཉིས།
རེག་དུག་འགོག་བཅོས་ལས་ཁུངས་ཀྱིས་ནན་ཏན་གྱི་སྒོ་ནས་དོ་དམ་ལམ་ལུགས་དང་ལག་རྩལ་སྤྱོད་ལུགས་ལག་ལེན་བསྟར་ནས་རེག་དུག་གིས་མི་སྒེར་དང་ཁྱིམ་ཚང་། སྤྱི་ཚོགས་བཅས་ལ་གནོད་འཚེ་ཇེ་ཉུང་དུ་འགྲོ་བ་བྱེད་དགོས། གསུམ། རེག་དུག་འགོག་བཅོས་ལས་ཁུངས་ཀྱིས་ནན་ཏན་གྱི་སྒོ་ནས་དོ་དམ་ལམ་ལུགས་དང་ལག་རྩལ་སྤྱོད་ལུགས་ལག་ལེན་བསྟར་ཏེ་རེག་དུག་གི་འབྱུང་ཁུངས་སྔོན་འགོག་བྱས་ནས་སྤྱོད་ཐེངས་གཅིག་གི་སྨན་ཁབ་ཡོ་བྱད་ཁྱབ་སྤེལ་བྱེད་དགོས། བཞི། དམིགས་གསལ་ལས་གནས་ཀྱི་ལས་སྒྲུབ་མི་སྣ་དང་རྒྱལ་མཚམས་ནས་འགྲོ་འོང་བྱེད་པའི་མི་སྣའི་ལུས་པོར་ཞིབ་བཤེར་བྱ་སྐབས་ཁྲིམས་སྲོལ་ལ་གཞིར་བཟུང་ནས་འགྲོ་ལུགས་སྒྲུབ་དགོས། ལྔ། རིམ་པ་སོ་སོའི་སྨན་བཅོས་རིམས་འགོག་དང་ལུས་ཁམས་བདེ་སྲུང་ལས་ཁུངས་ཀྱིས་སྦྲུམ་མར་རེག་དུག་འགོས་པར་མཐོང་ཆེན་ཧུར་བརྩོན་གྱིས་སྨན་བཅོས་བྱེད་དགོས། ༧ རེག་དུག་ཕོག་ན་གང་འདྲ་བྱེད་དགོས་སམ། གཅིག
རང་ཉིད་ལ་རེག་དུག་ཕོག་པའི་ཚོར་སྣང་བྱུང་ཚེ། སྐྲག་སྣང་དང་ངོ་ཚ་སྐྱེ་མི་ཉན་ལ་རང་ཤི་བྱེད་དགོས་བསམ་མི་རུང་། སེམས་ལྷོད་པོའི་སྒོ་ནས་སྨན་བཅོས་བྱ་རྒྱུའི་གྲ་སྒྲིག་གང་མགྱོགས་བྱ་དགོས། ་ གཉིས། ངེས་པར་དུ་བཟའ་ཚང་བར་ལུས་འབྲེལ་བྱེད་མཚམས་འཇོག་དགོས་པ་དང་མི་གཞན་པ་དང་ལུས་འབྲེལ་བྱེད་མི་ཉན་པ་དང་། རང་རང་གིས་མཚན་མ་གཙང་མ་བྱས་ནས། ཁྱིམ་ཚང་དང་དེ་མིན་ལ་རེག་དུག་དང་340ཨེད་ཙི་འགོས་ནད་ཕོག་ཏུ་འཇུག་མི་རུང་། གསུམ། འཕྲལ་དུ་རྒྱལ་ཁབ་ཀྱི་སྨན་ཁང་ནང་སྨན་བཅོས་བྱེད་པར་འགྲོ་ནས་ནད་གཞི་འགོར་འགྱངས་གཏོང་མི་རུང་། གལ་ཏེ་སྨན་བཅོས་ཀྱི་དུས་ཚོད་འགོར་འགྱངས་བྱས་ན།
ནད་གཞི་ཇེ་ལྗིད་འགྲོ་སྲིད་པ་མ་ཚད་ལུས་པོ་ལ་གནོད་སྐྱོན་ཚབས་ཆེན་ཐེབས་ངེས་རེད། བཞི། ནད་གཞི་ཐག་ཆོད་རྗེས། ངེས་པར་དུ་སྨན་བཅོས་བྱེད་དགོས་པ་དང་། སྨན་བཅོས་རྒྱུན་འཁྱོངས་བྱས་ན་ནད་དེ་འཇམ་ཐུབ་པ་རེད། རང་གི་སྨན་ཉོས་ནས་འཐུང་བ་དང་། ད་དུང་སྒེར་བཙུགས་སྨན་ཁང་རྫུན་མ་དག་གི་མགོ་སྐོར་གཡོ་འོག་ཏུ་ཚུད་ངེས་པས་དེ་རིགས་ལ་གཟབ་དགོས། ནད་འཇམ་རྗེས་དུས་ཡུན་ངེས་ཅན་ནང་ཡང་བསྐྱར་ཞིབ་གཤེར་བྱས་ན། གཞི་ནས་ནད་གཞི་གཙང་སེལ་བྱེད་ཐུབ། རྡོ སྤྱིར་བཏང་གི་སྤྱི་ཚོགས་ཐོག་གི་འབྲེལ་གཏུག་བྱེད་པར་ཨེད་ཙི་འགོས་ནད་འགོས་སམ།
ཨེད་ཙི་འགོས་ནད་གྱི་འབུ་ཕྲ་དེ་མཐའ་རླུང་ངམ་སྤྱི་ཚོགས་ཐོག་གི་འབྲེལ་གཏུག་བྱེད་པར་འགོས་མི་ཐུབ་པ་དང་། ཨེད་ཙི་འགོས་ནད་ཡོད་མཁན་དང་ལག་པ་འཇུ་རེས་བྱེད་པ་དང་ལས་ཀ་མཉམ་སྒྲུབ་བྱེད་པ། སྐད་ཆ་བཤད་པ། སློབ་སྦྱོང་བྱེད་པ། ཟ་མ་ཟ་བ། རླངས་འཁོར་གཅིག་ཏུ་མཉམ་བཞུགས་བྱེད་པ། གསང་སྤྱོད་མཉམ་སྤྱོད་བྱེད་པ། ཆུ་རྐྱལ་རྒྱག་པ་སོགས་ལས་ཨེད་ཙི་འགོས་ནད་འགོས་མི་ཐུབ་པ་རེད། དེར་བརྟེན་ཨེད་ཙི་འགོས་ནད་ཀྱི་འབུ་ཕྲ་དེ་མིའི་ཁྲག་དང་གཟུགས་པོ་ནས་བྲལ་ན་རང་བྱུང་ཁོར་ཡུག་ཏུ་སྐྱེ་ནུས་ཧ་ཅང་ཞན་པའི་མིར་འགོས་མི་ཐུབ་པ་རེད། བློ་མཐུན་རྣམ་པ་ཚོ།
ཁྱེད་རྣམ་པའི་ལུས་པོ་བདེ་ཐང་དང་འཚོ་བ་སྐྱིད་པོར་ཡོང་དགོས་ན་ནད་འདི་ལ་དོ་སྣང་བྱེད་གལ་ཆེ། 341བཅུ་དགུ་པ། མ་རྩ་བེད་སྤྱོད་ཐབས་བཤད་པ། དེ་ལ་མ་རྩའི་དངུལ་སྒོར་བེད་སྤྱོད་བྱེད་ཐབས་སྐོར་ལ། མ་རྩའི་དངུལ་སྒོར་གཅིག་གིས་བཅུ། བཅུ་ཡིས་བརྒྱ་སོགས་ཁ་བ་རིལ་སྒྲིལ་བྱེད་པ་བཞིན་ཇེ་ཆེ་དང་ཇེ་མང་བཏང་དགོས་པ་ལས་ཇེ་ཉུང་གཏོང་རྒྱུ་མེད་ཅེས་བཤད། དེ་ལ་མཛོ་མོ་བཞོས་ཏེ་བེད་སྤྱོད་པ་ལས། མཛོ་མོ་བཤའ་ནས་བཟའ་མི་རུང་བའི་དཔེ་དང་། བྱ་མ་གཡར་ནས་བྱ་སྒང་བཞག་ཏུ་བཅུག་སྟེ་མ་རྩ་ཇེ་ཆེ་བཏང་བ་ལས་ཇེ་ཉུང་གཏོང་མི་རུང་བའི་ཚུལ་བཤད། མ་རྩ་ཉུང་ངུ་ཡིས་མ་རྩ་ཆེན་པོར་བསྒྱུར་ཐབས་ལ།
ཟ་ཁང་དང་། མགྲོན་ཁང་། ཆང་ཁང་། ཇ་ཁང་། ཚོང་ཁང་། བཟོ་གྲྭ་བཅས་བྱས་ཤིང་། གཞན་ཡང་སྤྱི་སྤྱོད་རླངས་འཁོར་ཆེ་ཆུང་མང་པོ་ཉོས་ཏེ་གླ་རྒྱུག་བྱས་པ་སོགས་མདོར་ན་ཅི་དྲག་གང་དྲག་གི་ཐབས་ཤེས་བཀོལ་མཁན་མང་། འོན་ཀྱང་ང་ཚོ་བོད་མིའི་གནའ་རབས་ཀྱི་གཏམ་དཔེ་ལ། འབྲོག་པ་རྒྱགས་ན་ཆོས། རོང་བ་རྒྱགས་ན་ཁང་བ་ཟེར་བ་ལྟར།
འབྲོག་པའི་འབྱོར་བ་ཆོས་ཕྱོགས་སུ་བཏང་ནས་འདི་ཕྱིའི་ལེགས་པའི་འབྲས་བུ་སྨིན་རྒྱུ་ཡོད་པ་ལ་ཡིད་ཆེས་དགོས། རོང་བའི་འབྱོར་བ་ཁང་ལས་ལ་བཏང་སྟེ། མ་རྩའི་དངུལ་སྒོར་ལ་འཕེལ་བསྐྱེད་མེད་ཅིང་། མ་རྩ་ཇེ་ཉུང་མ་སོང་བ་ན་སྟབས་ཡག་ཤོས་སུ་བརྩི་དགོས་པ་ཞིག་ཏུ་གྱུར། མ་རྩའི་དངུལ་སྒོར་འཕེལ་བསྐྱེད་མེད་པའི་བྱ་བ་འདི་ཞུགས་མཁན་ཡང་། ལུང་ཁུག་རི་སུལ་ལ་གནས་པ་དག་ཆེས་མང་། དེ་ལྟར་མ་རྩའི་སྒོར་མོ་དེ་བེད་ཆོད་པར་བྱས་ཏེ། འཕེལ་བསྐྱེད་ཡོད་པའི་བྱ་བ་ལ་འབད་འབུངས་བྱས་དགོས་ཤིང་། མ་རྩའི་སྒོར་མོ་ཉལ་དུ་འཇོག་སྟེ། རང་སོ་གནས་པ་དང་།
ཡང་ན་ཇེ་ཉུང་ཕྱིན་པ་ཞིག་བྱེད་མི་ཉན། མ་རྩའི་སྒོར་མོ་ཅུང་ཟད་ཡོད་ཚེ་དེ་གཞི་ཆེན་ཁང་ཆེན་བཟོས་པར་བཏང་སྟེ། ཉམས་རྫིག་པོ་342ཆགས་པ་ཙམ་གྱིས་ཅི་ཕན། ང་ཚོ་ལ་མ་རྩ་སྒོར་མོ་ཡོད་པ་དེས་དཔལ་འབྱོར་གྱི་འཕེལ་བསྐྱེད་ཡོད་པའི་ལས་ཀ་ལ་ཞུགས་ཏེ། སྤྱོང་བརྡར་ཕུལ་ཕྱིན་ཞིག་བྱས་ཚེ། དེ་ལས་བཟང་བ་ཞིག་མེད་ཅེས་བཤད་ཆོག མ་རྩ་དེས་མི་སྣ་གསོ་སྐྱོང་བྱས། མི་སྣ་གསོ་སྐྱོང་བྱེད་པ་དང་། བྱང་ཚད་མཐོར་ཕྱིན་ཏེ། མི་སྤུས་གཙང་བྱུང་ན་དཔལ་འབྱོར་ཤུགས་ཀྱིས་འགྲུབ་པ་ནི།
ལོ་ཏོག་ལེགས་ན་སོ་མ་ཞར་ལ་འབྱུང་པའི་དཔེ་དང་། བོད་ཀྱི་དཔེ་ལ། རྒྱུ་སྤུས་ཅི་འདྲ་མྱི་སྤུས་ཟེར་བ་ལྟར་ལགས་པས། མྱི་སྤུས་བཟང་ན་རྒྱུ་སྤུས་བཟང་རྒྱུ་ནི་ཚན་རིག་དང་མཐུན་པ་ཞིག་ལགས། དེ་ལྟར་ན་ང་ཚོས་འདུ་ཤེས་ལ་དཀྲུག་དཀྲུག་བྱེད་དགོས། གླེན་པས་ལྟ་ས་གཅིག་དང་། དམིགས་ས་གཅིག་ལ་བྱས་ཏེ་བསྡད་ན། རྒུད་པ་ཀུན་གྱི་སྒོ་ལགས་པས། ངས་ཡང་དུ་ཞུ་རྒྱུ་དཀྲུག་དཀྲུག་བྱ་དགོས་ཟེར་བ་དེ་ཡིན། ང་ཚོའི་རྒྱལ་ཁབ་ལ་བཤད་ན་ཡང་དཀྲུག་དཀྲུག་ཆེས་མང་པོ་བྱས།
བཅོས་སྒྱུར་ལནགཅིག་མིན་པ་ཡང་ཡང་བྱས་པའི་མཐར་འབྲས་ད་ལྟ་མིག་མཐོང་ཡོད་པ་འདི་ཀ་ལགས། ང་ཚོས་རྒྱུན་དུ་མཐོང་བའི་ལྗོན་ཤིང་དང་སྐྱེས་དངོས་འདི་དག་ཀྱང་ཆར་བ་དང་རླུང་སོགས་ཀྱིས་དཀྲུག་དཀྲུག་དང་གཡོ་འགུལ་བྱས་ནས། བསྐྱེད་བསྲིངས་བ་ཡང་ཀུན་གྱིས་མཁྱེན་གསལ་ལྟར་ལགས། བློ་མཐུན་ཏིང་ཞོའོ་ཕིང་གིས། བཅོས་སྒྱུར་སྒོ་འབྱེད་མ་བྱས་ན་འགྲོ་ས་ཤི་ལམ་ཞིག་ལས་མེད་ཅེས་ཐག་བཅད་པ་བཞིན། ང་ཚོ་རྒྱལ་ཁབ་གཅིག་གིས་ལས་དབང་དེ་ཡང་བཅོས་བསྒྱུར་སྒོ་འབྱེད་ཀྱི་ལག་མཐིལ་དུ་འརྫོག་པ་རེད། ཕྱི་ནང་གི་བརྟན་གཡོ་ཐམས་ཅད་ལ་བཅོས་བསྒྱུར་དང་། བརྡབ་གསིག་ཅིག་གཏང་ན་ད་གཟོད་གོ་རྒྱུ་ཞིག་ཡོད་ངེས། དེར་བརྟེན་ང་ཚོས་སྲོལ་རྒྱུན་གྱི་ལྟ་བ་སྟེ། ཕྱིར་རྫིག་ཉམས་ཆེ་བ།
ནང་དུ་འཕེལ་བསྐྱེད་གང་ཡང་མེད་པའི་ལས་ཀ་ལ་རིན་ཐང་ཆེན་པོ་ཡོད་སྙམ་པའི་མཁྲེགས་བཟུང་གི་བསམ་བློ་དེ་རིང་དུ་དོར་ཏེ། མེད་པ་ནས་ཡོད་པ་ཡོད་པ་ནས་གོང་སྤེལ་གྱི་འདུ་ཤེས་ལ་གཙིགས་སུ་འཛིན་རྒྱུ་གལ་ཆེ། ཡང་སྒོར་མོ་ཡོད་རུང་སྤྱོད་སྟངས་མ་ཤེས་པའི་གྱོང་ཁ་རག་མཁན་ཡང་ཆེས་མང་སྟེ། 343སྒོར་མོ་སྟོང་ཕྲག་གིས་སྒོར་མོ་བརྒྱས་ཁུག་རྒྱུ་ཞིག་ལས་ཉོ་མ་ཐུབ་པ་དང་། སྒོར་མོ་སྤྱོད་སྟངས་ཤེས་ན་སྒོར་མོ་བརྒྱ་ཡིས་སྒོར་མོ་སྟོང་ཕྲག་གི་རིན་ཅན་ཉོ་ཐུབ་པ། འདི་དག་ནི་སྒོར་མོ་སྤྱོད་སྟངས་ལ་རག་ལས་པའི་དོན་ཡིན་ནོ། ངས་བལྟ་ན་ང་ཚོས་སྒོར་མོ་སྤྱོད་སྟངས་འདི་གནད་འགག་ཅིག་མཐོང་གི་འདུག སྒོར་མོ་སྤྱོད་སྟངས་ཀྱིས་ཕྱུག་སྤྲང་གི་ལམ་གཉིས་རྒྱུ་བ་ཡིན་འདུག་པས། འདིའི་དོན་ལ་གཟོབ་པ་ལྷུར་ལེན་བྱེད་རྒྱུ་གལ་ཆེ། གང་ཟག་ཁ་ཅིག་གིས་སྒོར་མོ་གཡར་ནས།
སྤྱོད་ཐབས་མཁས་པར་བྱས་པས་མ་རྩ་ཇེ་ཆེར་སོང་བ་ནི། མེད་པ་ནས་ཡོད་པ། ཡོད་པ་ནས་གོང་འཕེལ་སོང་བ། ཁ་ཅིག་གིས་མ་རྩ་སྒོར་མོ་རང་ལ་ཅུང་ཟད་ཡོད་རུང་སྤྱོད་ཐབས་མ་ཤེས་ནས། ཡོད་པ་ཇེ་ཉུང་དུ་གྱུར། ཇེ་ཉུང་གཏན་མེད་དུ་སོང་བཞིན་ཡོད་པ་ཡང་མིག་མཐོང་ལག་ཟིན་རེད། ཉི་ཤུ་པ། དང་ལེན་གྱི་ནུས་པ་བཤད་པ། འཇིག་རྟེན་གྱི་དཔེ་ལ་དཀའ་མོའི་ལས་དེ་མ་བསྒྲུབ་ན། སླ་མོའི་ཟས་མི་རག་ཅེས་དཀའ་ཚེགས་ཀྱི་བྱ་བ་ལ་བརྟེན་ནས།
འབྲས་བུ་ཐོབ་དགོས་པར་བཤད་ཀྱི་ཡོད། དཔེ་ཆ་སློབ་པ་དང་། དེ་བཞིན་དུ་ཞིང་ལས་དང་། འབྲོག་ལས་དང་། བཟོ་ལས་བྱེད་པ་བཅས་ནི། ལས་ཀ་དཀའ་མོའི་གྲལ་འཇོག་ཅིང་། དེ་བཞིན་ལས་སྣེ་གྲངས་ལས་འདས་པ་མང་པོ་ཞིག་ཡོད་པ་དེ་དག་བསྒྲུབ་པ་ལ་འཚེ་སྣང་དང་། དཀའ་སྣང་གིས་ལག་བསྟར་བྱེད་མི་ཐུབ་པའི་གནས་ཚུལ་ཡོད། འོན་ཀྱང་ང་ཚོས་བསམ་བློ་གཏོང་ལུགས་གཅིག་བྱས་ན་བྱ་བ་དཀའ་སླ་ནི་སེམས་ཀྱི་འཁྱེར་སོ་རེད། དཔེར་ན་ང་ཚོ་ཕལ་པས་ནམ་ཡང་ལག་བསྟར་བྱེད་མི་ཐུབ་ཅིང་།
བྱ་བ་འགའ་ཞིག་ལག་བསྟར་བྱེད་རྒྱུ་ཕར་ཞོག་བསམ་མི་ཕོད་པ་དེ་དག་ཀྱང་། རླབས་ཆེན་གྱི་མི་སྣ་འགས་ལས་སླ་མོས་ལག་བསྟར་བྱེད་པ་ཡང་མངོན་344སུམ་དུ་གྱུར་བ་འདི་ཀ་ལགས། དེར་བརྟེན་བྱ་བ་བསྒྲུབ་དཀའ་སླ་ཟེར་བ་དེ་བྱ་བའི་ལས་ཀྱི་སྟེང་ན་མེད་པར་བྱེད་པོའི་བསམ་བློའི་འཛིན་ཚུལ་ཞིག་ཡིན་པར་ཤེས་དགོས། དཔེར་ན་ལུས་སྲོག་སྦྱིན་པ་གཏོང་བ་ནི་ཆེས་བྱ་དཀའ་བའི་ཚོད་ཡིན་པར་བཤད་ཀྱང་། བྱང་ཆུབ་སེམས་དཔའ་སྐྱེས་བུ་ཆེན་པོ་དག་སྙིང་རྗེའི་ལྕག་གིས་སྐུལ་ཤུགས་ཀྱིས་ལུས་སྲོག་ཕོངས་མེད་དུ་གཏོང་བ་ལ། འཇུག་ཚུལ་ཡང་བྱ་ངང་པ་མཚོ་ལ་འཇུག་པ་ལྟར། དགའ་བ་དང་སྤྲོ་བས་འཇུག་པ་ལྟ་བུ། སློབ་གསོ་ཞེས་བྱ་བ་ཆོས་གང་གིས་ཀྱང་སྒྲིམ་དུ་མེད་པའི་སྟོབས་ཤུགས་ཅན་འདིས་ཤུགས་རྐྱེན་ཐེབས་ན་བྱ་དཀའ་བའི་ལས་གང་ཡང་ཡོད་ཚད་མི་སྣང་། དཔེར་ན་ཨ་རི་ཡི་དགུ་གཅིག་གཅིག་གི་དོན་རྐྱེན་སློང་མཁན་དེ་དག་གིས། རང་གི་ལུས་སྲོག་ཕོངས་མེད་ཀྱིས་གཏོང་ཚུལ་ལ་ལྟོས་དང་གོ་བ་ལེན་བདེ་བ་འདུག
རྒྱལ་སྲས་ཞི་བ་ལྷས། གོམས་ན་སླ་བ་མི་འགྱུར་བའི། དངོས་དེ་གང་ཡང་ཡོད་མ་ཡིན་ཞེས་པའི་གསུངས་དེ་ཅི་འདྲའི་དོན་ལ་འབྱོར་བ་ཞིག་རེད་ཨང་། འཇིག་རྟེན་གྱི་དཔེ་ལ། བཟང་དང་འདྲིས་ན་བཟང་། ངན་དང་འདྲིས་ན་ངན་ཞེས་གྲགས་པ་བཞིན་ནོ། དེང་སང་སེམས་ཀྱི་འཁྱེར་སོ་མི་འདྲ་བས་གང་ཟག་འགས་ནི་སློབ་སྦྱོང་བྱེད་རྒྱུ་དཀའ་ཁག་ཆེ་གྲས་རྩིས་ཏེ། ངལ་རྩོལ་ལ་ཞུགས་རྒྱུ་ནི་ལས་སླ་མོའི་འདུ་ཤེས་འཛིན་པ་དང་། ཡང་ཁ་ཅིག་ངལ་རྩོལ་ལ་ཞུགས་འདོད་མེད་ཅིང་། སློབ་སྦྱོང་ལ་ངང་གིས་འཇུག་པར་སྤྲོ་བ་ལྟ་བུ།
བྱ་དཀའ་བའི་ལས་ལ་དང་ལེན་གྱི་ནུས་པ་སྐྱེད་བྱེད་ནི། སློབ་གསོའི་སྟོབས་དང་། ཁོར་ཡུག་གི་སྟོབས་དང་། རང་བཞིན་གྱིས་དགའ་ཞེན་ཡོད་པའི་སྟོབས་དང་། དམིགས་པའི་འབྲས་བུ་མངོན་ཏུ་འགྱུར་འདོད་ཀྱི་སྟོབས་དང་། འཇིགས་སྐུལ་གྱི་སྟོབས་སོགས་ཆེས་མང་། རྒྱལ་སྲས་ཐོགས་མེད་ཀྱིས། བཟོད་དཀའ་བ་ལམ་འཁྱེར་བྱེད་སྟངས་ལ་འདི་ལྟར་གསུངས་ཏེ། དྲིན་ལན་ལོག་འཇལ་ལམ་དུ་འཁྱེར་ཚུལ་ལ། བདག་གིས་བུ་བཞིན་གཅེས་པར་བསྐྱངས་པའི་མིས།
བདག་ལ་དགྲ་བཞིན་ལྟ་བར་བྱེད་ན་ཡང་། ནད་ཀྱིས་བཏབ་པའི་བུ་ལ་345མ་བཞིན་དུ། ལྷག་པར་བརྩེ་བ་རྒྱལ་སྲས་ལག་ལེན་ཡིན་ཞེས་ཕར་བུ་བཞིན་གཅེས་སྐྱོང་བྱས་ཀྱང་། ཚུར་དགྲ་བཞིན་ལྟ་བར་བྱས་ན་ཡང་། ནད་ན་བའི་བུ་ལ་མས་ལྷག་པར་བརྩེ་བ་ལྟར། ཁྱད་པར་ཅན་གྱིས་གཅེས་སྐྱོང་བྱེད་དགོས་ཚུལ་གསུངས་པས། ཚུར་གནོད་བྱེད་ཀྱི་དགྲ་བོ་དེ་ཞེ་སྡང་ཁོང་ཁྲོའི་ནད་ན་བཞིན་ཡོད་པ་ཡིན་ཞིང་སྙིང་རྗེ་ཨང་སྙམ་པའི་བློ་སྐྱེས་དུས། ཅི་ཙམ་གྱིས་གནོད་པར་བྱས་ཀྱང་དེ་ཙམ་གྱིས་གཅེས་སྙིང་འདོད་པ་ཞིག་ཡིན། འདི་འདྲའི་བསམ་བློ་གཏོང་ཚེ་གནོད་པ་བྱེད་མཁན་དེ་ལ་ནད་ན་བའི་བུ་ལ་མས་ཁྱད་པར་ཅན་གྱིས་བརྩེ་སྐྱོང་བྱེད་པ་ལྟར། བྱ་དཀའ་བ་འདི་དག་ཀྱང་དགའ་བཞིན་སྤྲོ་བཞིན་དང་ལེན་བྱེད་ཐུབ།
བྱ་བ་གང་ལ་ཡང་སྤྲོ་བས་དང་ལེན་གྱི་ནུས་པ་ལྡན་ན་ཕྱིར་མི་ལྡོག་པ་བྱ་བ་ལེགས་འགྲུབ་ཡོང་ཐུབ་རྒྱུའི་དགེ་མཚན་ཡོད། བྱ་བ་གང་ཞིག་མི་འདོད་བཞིན་དུ་ལོ་གཅིག་ལ་བསྒྲུབ་པའི་འབྲས་བུ་དེས། འདོད་བཞིན་དུ་ཟླ་བ་གཅིག་ལ་བསྒྲུབ་པའི་འབྲས་བུ་ལ་དོ་ཟླ་མི་ཡོང་། དེར་བརྟེན་བྱ་བ་གང་ཞིག་བསྒྲུབ་རུང་སྔོན་འགྲོ་སྤྲོ་བ་བསྐྱེད་པ་ནི་ཤིན་ཏུ་གལ་ཆེ་བ་ཞིག་ཡིན་ནོ། ཉེར་གཅིག་པ། ཕྱུག་འགྱུར་གྱི་ཐབས་བཤད་པ། དེ་ཡང་འགྲོ་བ་མི་ཡི་རིགས་སུ་ཡིན་རུང་ཕྱུག་རྒྱུ་ལ་དགའ་ཞིང་། ཕྱུག་འགྱུར་གྱི་ཐབས་ལ་འབད་འདོད་ཡོད་པ་དང་། དེའི་དོན་ལ་བློ་དང་བཀོད་པ་ཅི་དྲག་གང་དྲག་ལ་འབད་འབུངས་བྱེད་འདོད་ཡོད་པ་ཡིན་ན་ཡང་། ཐབས་བཙལ་ལུགས་དང་བློ་བཀོད་ཕུད་པའི་འགོ་བཙུགས་མ་ཤེས་པ་དང་།
ཕྱུག་འགྱུར་གྱི་བྱ་བའི་སྣེ་བཟུང་མ་ཤེས་ནས་དུས་ཚོད་སྟོང་ཟད་དང་། ལེ་ལོ་རྣམ་གཡེང་ངང་དུ་མི་ཚེ་བསྐྱལ་གྱི་ཡོད། དེ་ལྟར་ན་ཕྱུག་འགྱུར་གྱི་རྒྱུ་རྐྱེན་ཨང་དང་པོ་དེ་རང་ཉིད་ཀྱིས་ནུས་པ་ཕྱིར་འདོན་ཐུབ་པར་བྱ་རྒྱུ་དེ་ཡིན་པ་རེད། རང་346ཉིད་ཀྱི་ནུས་པ་ཕྱིར་འདོན་ཐབས་ལ་ཐོག་མར་ཁྱིམ་ཚང་ནས་འགོ་བརྩམས་དགོས། འོ་ན་ཁྱིམ་ཚང་ནས་འགོ་བཙུགས་དགོས་ན། ཐོག་མར་སྡོད་ཁང་འགྲིག་པོ་ཞིག་ཡོད་དགོས། སྡོད་ཁང་འགྲིག་པོ་ཞིག་མེད་ན་མིའི་བསམ་བློ་ལ་ཤུགས་མེད་པ་དང་། ཅི་བྱུང་གང་བྱུང་གིས་ཆོག་པར་འཛིན་པའི་བློ་སྐྱེ་ཞིང་། སྙོམས་ལས་ཀྱིས་ཉི་མར་འདེ་ནས། གཉིད་ལ་ཡུར་ཏེ་སྡོད་ངེས་རེད།
སྡོད་ཁང་འགྲིག་པོ་ཞིག་ཡོད་ན་གཞི་ཟིན་པ་ཡིན་ཞིང་། གཞི་འཛིན་རྒྱུའི་འགོ་ཚུགས་རྗེས་མི་དེ་བག་ཡོད་པ་དང་། གཟོབ་པ་ལྷུར་ལེན་ཅན་དུ་གྱུར་ནས། ཕྱི་ཡི་ཁང་ཚགས་དང་། ནང་གི་སྒྲིག་བཀོད་བཅས་པར་བསམ་གཞིག་ཤུགས་ཇེ་ཆེ་རུ་ཕྱིན་ཏེ། རང་ཁར་སྡོད་སྙིང་མི་བྲོ་ཞིང་། ཐ་ན་མདུན་དུ་འཇོག་རྒྱུའི་ཅོག་ཙེ་དང་། གོས་བཅུག་སའི་སྒམ་དང་། མཆོད་ཁྲི་བཅས་པ་མི་བཟོ་རང་དབང་མེད་པ་དང་། ལས་ཀ་གཅིག་གིས་གཅིག་ཤུགས་ཀྱིས་དེད་ནས་ཡོང་པ་ཞིག་ཡིན་པ་ནི་དངོས་པོའི་གནས་ལུགས་རེད།
དཔེར་ན་ཁང་པ་ཡོད་ན་བཞག་རྒྱུ་ཞིག་ཡོད་དགོས་པ། བཞག་རྒྱུ་ཞིག་ཡོད་ན་དེ་བསྟུན་གྱི་དངོས་བོ་འཛོམས་དགོས་པ་སོགས་གཅིག་གི་སྣེ་མོར་གཅིག་གིས་མཐུད་ནས་ཡོང་པ་ཞིག་ཡིན་སྟབས། མི་ཡི་ནུས་པ་ཆ་ཚང་ཕྱིར་མངོན་ཐུབ་པས་དེ་ནི་ཕྱུག་འགྱུར་གྱི་ཐབས་ཤེས་ཨང་དང་པོ་དེ་ཡིན། དེ་ལྟར་ན་ཐོག་མར་སྡོད་ཁང་ནས་འགོ་བརྩམས་ཏེ་ཕྱུག་འགྱུར་གྱི་ལས་ལ་འབད་ན་ཆེས་བཟང་བའི་ཚུལ་འདི་ནི་མུན་ནག་ལག་སྙོག་མ་ཡིན་ཞིང་། མངོན་སུམ་ཚད་མས་གྲུབ་པའི་མངོན་གྱུར་གྱི་ཆོས་ཤིག་རེད། ང་ཚོ་འཇིག་རྟེན་པ་ཡིན་ཙང་འཇིག་རྟེན་གྱི་བྱ་བ་ནས་འགོ་བཙུགས་དགོས་པས། འཇིག་རྟེན་གྱི་བྱ་བ་ནི་ཁྱིམ་ཚང་ནས་འགོ་བརྩམས་པ་ཡིན་ཞིང་། གལ་ཏེ་འཁོར་བར་སྡོད་སྙིང་མི་བྲོ་ཞིང་། ངེས་འབྱུང་རྣམ་དག་རྒྱུད་ལ་སྐྱེས་པའི་གང་ཟག་ལ་ཆ་མཚོན་ན་ཁྱིམ་ནས་ཁྱིམ་མེད་པ་རབ་ཏུ་བྱུང་དགོས་པ་ཞིག་ཡིན། དེ་ལ་རབ་བྱུང་བ་ཞེས་བྱ་ཞིང་།
འཇིག་རྟེན་གྱི་བྱ་བ་གང་ཡང་བསྒྲུབ་རྒྱུ་མེད་ཅིང་། དམ་པའི་ཆོས་ལ་འབད་པར་བྱ་རྒྱུ་རང་རེད། དེ་ལྟར་ན་རབ་བྱུང་བ་དང་ཁྱིམ་347པ་པའི་དབྱེ་མཚམས་དེ་ཡང་ཁྱིམ་གཞི་ཡོད་མེད་ཀྱིས་འབྱེད་ཀྱི་ཡོད། དེར་བརྟེན་གནས་སྐབས་གནས་སྐབས་རྣམས་སུ་མགོ་ཕུད་བྱེད་ཙམ་དུ་ཁ་ལ་ཟ་ཡས་དང་། ལུས་ལ་གོན་ཡས་ཙམ་གྱི་རོགས་སྐྱོར་བྱེད་པ་དེས་རྩ་བ་ནས་ཐག་གཅོད་མི་ཐུབ་ཅིང་། འབྱོར་མེད་ཀྱི་མི་སྣ་ལ་སྐུལ་འདེད་བྱེད་མི་ཐུབ་ཅིང་། ད་དུང་ལྟ་རྟོག་དེ་ལ་རེ་སྒུག་བྱས་ཏེ་མགོ་འཁོར་སྲིད་པས། དེ་འདྲའི་ལས་བརྒྱ་ཕྲག་སྤེལ་བ་ལས་ཁང་པ་འགྲིག་པོ་ཁ་ཤས་བྱེད་ན་དགའ། ང་ཚོས་རང་ནུས་འདོན་སྤེལ་བྱེད་ཐབས་ལ་མི་ཡི་རིགས་ཀྱི་སེམས་ཁམས་ལ་ཞིབ་འཇུག་དང་། ཚོད་ལྟ་མང་པོ་བྱས་པའི་སྡོམ་ཚིག་ནི་ཁང་ལས་ནས་འགོ་བཙུགས་དགོས་པ་ཤེས་སོ།
ཉེར་གཉིས་པ། མིའི་སྲོག་མི་གཅོད་པའི་ཁས་ལེན་བྱེད་དགོས་པའི་སྐོར། དེ་ཡང་ང་ཚོར་སྤྱན་རས་གཟིགས་ཀྱི་གདུལ་ཞིང་ཁ་གྲག་ཤེས་པ་ནས་མ་ཎི་འདོན་ཤེས་པ། སྙིང་རྗེ་ཤུགས་ཀྱིས་ཆེ་བ། སྲོག་ཆགས་གྲོག་སྦུར་ཚུན་ཆད་ལ་འཚེ་བ་མི་བྱེད་ཅིང་། སྲོག་བསླུ་ལ་དགའ་བ། ལམ་དུ་འགྲོ་བའི་ཚེ་ན་ཡང་སྲོག་ཆགས་འབུ་ཡི་རིགས་གསོད་དོགས་ཀྱིས་གཟོབ་པ་ལྷུར་ལེན་བྱེད་པ། ནངས་པ་ཡར་ལངས་དུས་ནས་སེམས་ཅན་ཐམས་ཅད་བདེ་བ་དང་། བདེ་བའི་རྒྱུ་དང་ལྡན་པར་གྱུར་ཅིག སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག་ཅེས་སེམས་བསྐྱེད་བཟང་བོས་འགོ་བཙུགས་ནས།
ཉིན་གང་བོར་བསམ་པ་བཟང་པོ་གསེར་འདྲ་བ་ཞིག་ལ་གཞི་བཅས་ཏེ་བྱ་བར་བྱས། ཁྱད་པར་དུ་ཐེག་ཆེན་སེམས་བསྐྱེད་ཀྱི་སྡོམ་ཞུས་མང་བ་དང་། བུང་བ་མེ་ཏོག་ཏུ་འཁོར་བ་བཞིན་བླ་མས་ཆོས་གང་དུ་བཤད་ན་དེར་ཉན་པར་འགྲོ་མཁན་ཆེས་མང་ཞིང་། ཁ་མ་ཎི་དང་མི་འབྲལ། ལག་ཕྲེང་བ་དང་མི་འབྲལ། སེམས་སྙིང་རྗེ་དང་མི་འབྲལ་པའི་རྣམ་པ་ཞིག་སྣང་གི་ཡོད། ཐ་ན་རང་གི་འཚོ་བའི་རྟེན་གྱི་སྒོ་བཤས་348ཀྱི་བྱ་བ་དག་ལ་ཡང་ལག་མི་ཐེབས་ཤིང་། འཚེ་སྣང་བྱེད་པ། དངོས་ནས་ཡ་རབས་ཀྱི་མི་ཡི་རིགས་ཏེ། སེམས་ཅན་སྤྱི་ཡི་བདེ་ཐབས་ལ་བསམ་གཞིག་བྱེད་པ།
མི་ཡི་རིགས་ཁོ་ནའི་ཆེད་དུ་བདེ་ཐབས་ཙམ་མ་ཡིན་པར་སྲོག་ཆགས་གྲོག་མ་ཚུན་ཆད་ལ་བདེ་ཐབས་བྱེད་པ། སྐད་ཆ་ཅུང་ཆེ་ཙམ་པ་ཞིག་བཤད་ན་ནམ་མཁའ་དང་མཉམ་པའི་སེམས་ཅན་ཐམས་ཅད་ལ་བསམ་བློ་གཏོང་མཁན་གྱི་མི་རིགས་ཤིག་ཡིན། ཁྱད་པར་སྲོག་ཆགས་མི་འདྲ་བ་ཆེས་མང་པོ་ཞིག་སྲོག་བསླུ་བྱས་ཏེ། དེའི་དོན་དུ་སྒོར་མོ་འབུམ་ཕྲག་མང་པོ་གཏོང་གི་ཡོད། སྲོག་བསླུ་འདི་འདྲ་བྱེད་མཁན་ནི་འཛམ་གླིང་ན་ང་ཚོ་མི་རིགས་ལས་གཞན་མེད་ཅེས་མི་འཇིགས་གཏམ་གྱི་ང་རོ་བསྒྲགས་ཆོག་པ་ཞིག་ཡིན། དེས་ནས་ཁྱད་པར་ང་ཚོ་མི་རིགས་འདི་ལ་གོམས་གཤིས་ཆེས་བཟང་བོ་ཞིག་ཡོད་པ་ནི། ལྷ་བླ་མའི་མདུན་ནས་བྱ་བ་ངན་པ་རིགས་མི་བྱེད་པའི་ཁས་ལེན་དམ་བཅའ་བྱེད་སྲོལ་ཡོད་པ་རེད། ཁས་ལེན་པའི་རྗེས་སུ་དེ་དང་འགལ་མི་ཉན་པའི་བསམ་འདུན་ཤུགས་ཆེ་ལ། དེ་དང་འགལ་སོང་ན་ཧ་ཅང་ཚབས་ཆེ་བའི་ཉེས་པས་ལྗི་བའི་འདུ་ཤེས་ཡོད་པ། ཁས་ལེན་དང་འགལ་བའི་མི་དེ་ཐ་ཤལ་གྱི་རིགས་སུ་རྩིས་ཏེ།
ཕ་བཟང་བུ་མ་ཡིན་པའི་གྲལ་དུ་འཇོག་སྲོལ་ཡོད། དེར་བརྟེན་ཁས་ལེན་གྱི་བྱ་བ་འདི་ནི་ཡ་རབས་དམ་པའི་ལས་སུ་སྣང་ཞིང་། བྱ་ངན་མི་བྱེད་པའི་ཁས་ལེན་ལ་ཞུགས་ན་དེ་ལས་བཟང་ཅི་ཡོད། རྒྱུ་མཚན་དེ་དག་གིས་བླ་སྤྲུལ་མཁན་གསུམ་གྱི་བསླབ་བྱ་དང་སྐུལ་འདེད་འོག་ནས། ཆང་ཨ་རག་གཅོད་མཁན། རྐུ་བཅོམ་གྱི་བྱ་བ་གཅོད་མཁན། རྫུན་གཡོ་སྒྱུ་གཅོད་མཁན། ཐ་ན་ཆེད་དུ་སྲོག་གཅོད་པའི་ཤ་མི་ཟ་ཞིང་། ཤ་གཅོད་མཁན་ཡང་མང་བོ་ཡོད། ད་དུང་སྟག་གཟིག་དམ་དྲེད་སོགས་གཅན་གཟན་དང་།
ཤྭ་རྣ་དགོ་བ་སོགས་རི་དྭགས་བཅས་མི་གསད་རྒྱུའི་ཁས་ལེན་མཁན་ཡང་མང་པོ་ཡོད་པ་རེད། དེ་ལྟར་ན་ང་ཚོ་མི་རིགས་ལ་ཡ་རབས་ཀྱི་མི་རྒྱུད། བསམ་བཟང་གི་མི་རྒྱུད། སྙིང་རྗེ་ཅན་གྱི་མི་རྒྱུད་ཅེས་འཛམ་གླིང་ན་ཡང་སྐད་གྲགས་ཡོད་པ་རེད། འོན་ཏེ་ང་ཚོ་སེམས་34་9ཕམ་འོས་པ་ཞིག་ལ་དེ་འདྲའི་སྙིང་རྗེ་ཆེ་བའི་མི་རིགས་ཏེ། ཐ་ན་ལམ་དུ་མཐོང་བའི་སྲོག་ཆགས་གྲོག་མ་དང་ས་འབུ་ཚུན་ཆད་སྲོག་སྐྱོབ་པ་དང་། སངས་རྒྱས་ཀྱི་མཚན་སྔགས་མང་པོ་མང་པོ་རྣ་ལམ་དུ་བསྒྲགས་ཤིང་། སྲོག་ཆགས་དེ་དག་ཚེ་འདིར་སྲོག་སྐྱོབ་ཅིང་ཕྱི་མར་ཐར་བའི་ལམ་སྣ་ཟིན་ཐབས་བྱས་པ་ཞིག་ཡིན་པ་ལ། མི་དང་མིའི་བར་གྱི་འཛིང་མོ་དང་འཐབ་རྩོད་ལ་ཞུགས་ཤིང་། ཐ་ན་ཚིག་གསུམ་བཤད་མི་ཁོམ་ནས་གྲི་དང་མཚོན་ཆ་ཕུད་དེ།
བཟོད་པ་དང་སྙིང་རྗེ་ཡིད་ཡུལ་ལ་མ་བྱས་ནས། འཛེམ་མེད་ཀྱིས་མི་གསོད་པའི་ལས་ལ་ཞུགས་པ་འདི་ཆེས་མང་བས་གཟབ་དགོས་པ་ཞིག་ཏུ་སྣང་། སྤྱིར་མི་སྲོག་བཅད་པ་འདི་སྡིག་པ་ལྷག་པར་དུ་ཆེ་ཞིང་། མི་གསོད་པའི་སྦྱོར་བ་འདི་མཐོང་བ་ཙམ་གྱིས་འཇིགས་སུ་རུང་བ་ཞིག་དང་། སྐྱི་གཡའ་བ་ཞིག་ཡིན་པ་ལ། ང་ཚོ་སྡིག་པ་ལ་ཆེས་འཛེམ་པའི་མིས། ཤ་མི་ཚ་བ་དང་། སྙིང་མི་རྗེ་ནས་མི་གསོད་པ་ལ་ལག་ཐེབས་པ་འདི་ཆེས་འགལ་བར་ཞིག་ཏུ་སྣང་། དངོས་གནས་བཤད་ན་ང་ཚོ་མི་རིགས་འདི་ཁས་ལེན་རྒྱུ་ལ་དགའ་ཞིང་། བྱ་ངན་རིགས་སྤངས་ནས་དམ་པའི་ལས་ལ་འབད་བརྩོན་བྱེད་མཁན་ཞིག་ཡིན་པས།
མི་སྲོག་མི་གཅོད་རྒྱུ་ཁས་ལེན་འདི་ཧ་ཅང་གནད་འགག་ཆེན་པོ་ཞིག་རེད། སྤྱིར་མི་ལུས་འདི་ཐོབ་དཀའ་བ། ཐོབ་ན་དོན་ཆེ་བས་མི་ལུས་ལ་སྲོག་ཆགས་གཞན་དང་མི་འདྲ་བའི་རིན་ཐང་ཡོད་པས་མཐོ་རིམ་གྱི་སྲོག་ཆགས་ཟེར་བ་དང་མི་ལུས་རིན་པོ་ཆེ་ཟེར་བ་སོགས་ཀྱིས་ཧ་ཅང་མཐོང་ཆེན་བྱེད་ཀྱི་ཡོད་པ། ཁྱད་པར་དུ་མི་ལུས་ལ་སྲོག་ཆགས་གཞན་ལ་མེད་པའི་གསལ་རིག་ཁྱད་པར་ཅན་ཞིག་ཡོད་པས། གསལ་རིག་ཁྱད་པར་གྱི་བཀོད་པ་ལ་བརྟེན་ནས་ལས་ཀ་ཆེས་བཟང་པོ་རེ་ཐོན་གྱི་ཡོད། ང་ཚོའི་སྙིང་རྗེ་ཅན་གྱི་མི་རིགས་འདིས་དེ་འདྲའི་རིན་ཐང་ཅན་གྱི་མི་གསོད་མི་རུང་བ་ཞིག་དང་། གསོད་མི་འོས་པ་ཞིག་ལགས་པས། སྲོག་ཆགས་གཞན་དག་སྲོག་མི་གཅོད་རྒྱུ་དེ་ལོས་བཟང་ཡང་། མིའི་སྲོག་མི་གཅོད་རྒྱུ་ནི་དེ་ལས་ཀྱང་བཟང་བས་ཅིས་ཀྱང་ཁས་ལེན་རེ་བྱེད་པའི་རེ་བ་ཞུ་བ་ལགས། རྒྱལ་སྲས་ཞི་བ་ལྷས།
350སྡུག་བསྔལ་ཐམས་ཅད་ཁྱད་བསད་ནས། ཞེ་སྡང་ལ་སོགས་དགྲ་འཇོམས་པ། དེ་དག་རྒྱལ་བྱེད་དཔའ་བོ་སྟེ། ལྷག་མ་རོ་ལ་གསོད་པའོ། ཞེས་ང་ཚོས་མི་དེ་མ་གསད་རུང་ནམ་ཞིག་ན་ཁོ་རང་ཤི་ངེས་ཡིན་པས། ང་ཚོས་མི་གསོད་པ་དེ་རོ་ཡང་གསོད་བྱེད་པ་དང་འདྲ་གསུངས། དཔེར་ན་སྟོན་པ་བཀའ་དྲིན་ཅན་གྱིས། དགེ་སློང་དགྲ་བཅོམ་པ་དག་གིས་འཁོར་བའི་སྡུག་ བསྔལ་གཟིགས་ པ་ མངོན་དུ་གྱུར་ ནས་འཁོར་བར་བཞུགས་འདོད་མེད་པས་རང་ལ་བདོག་པའི་དངོས་པོ་ཐ་ན་ཆོས་གོས་དང་བཅས་པ་མི་ལ་སྤྲད་ནས་རང་ཉིད་གསད་དུ་འཇུག་པ་ལ་དམིགས་ནས་མི་སྲོག་གཅོད་པའི་སྡིག་པ་ཡོད་གསུངས་ཏེ། བཅས་པར་མཛད་པ་ལྟ་བུ། ཁྱད་པར་དུ་སྟོན་པ་བཀའ་དྲིན་ཅན་གྱིས་དུད་འགྲོ་རིགས་གསད་པ་ལས་ཀྱང་མི་གསད་པའི་སྡིག་པ་ཚབས་ཆེ་བར་རྩིས་ཏེ།
མི་གསད་པ་ནི་ཕམ་པ་དངོས་ཡིན་གསུངས་ནས་སྡོམ་པ་རྩ་བ་ནས་གཏོང་འགྲོ་གསུངས་པ་འདིས་དོན་ཆེན་པོ་ཞིག་མཚོན་ཡོད་པ་ཡིན། ང་ཚོ་མི་རིགས་འདི་ལམ་དུ་རྒྱུ་བའི་གྲོག་སྦུར་ཞིག་གི་སྲོག་གཅད་པ་ལ་ཡང་འཛེམ་ཞིང་། སྙིང་རྗེ་ཆེ་རིགས་སུ་སྣང་ནའང་མི་སྲོག་གཅད་པ་ལ་མིག་སྤུ་ཚབས་བཀྲབ་ཅིག་མེད་པ་འདི་ཧ་ཅང་ཡ་མཚན་པ་ཞིག་རེད་སྙམ་སྟེ་རང་བློ་ལ་འགལ་འདུའི་དྲི་བ་མང་པོ་ཞིག་བཀོད་ཀྱི་འདུག དེ་ལྟར་ན་ཆོས་དང་འཇིག་རྟེན་གང་གི་ལུགས་ལ་ཡང་མི་ཡི་སྲོག་ནི་རིན་ཐང་ཆེན་པོའི་གྲལ་དུ་འཇོག་སྲོལ་ཡོད་པ་ཡིན་ལ་ཅི་ནས་ཀྱང་མི་ཡི་སྲོག་མི་བཅད་པའི་ཁས་ལེན་དང་དམ་བཅའ་ལ་ཞུགས་ཤིང་མཛའ་མཐུན་དང་ཞི་བདེའི་དཔལ་ལ་རོལ་བའི་སྨོན་འདུན་ཡང་ཡང་ཞུའོ། དེ་ལྟར་ཤེས་རིག་གི་སྤྱི་རྣམ་ལེ་ཚན་ཁ་ཤས་བཀོད་པ་འདི་ཡང་རྒན་མོ་བསམ་བཟང་གི་ཚུལ་དུ་ཕན་རེའི་འདུན་པ་དྲག་པོ་ཞིག་གིས་རྒྱུད་བསྐུལ་ཏེ་བྲིས་པ་ཡིན་ལ་ད་དུང་ཡང་གནད་ཆེ་བ་འགའ་ཞིག་བཤད་འདོད་ཡོད་རུང་ཐེངས་འདི་དཔར་སྐྲུན་བཟོ་རྒྱུ་ལ་བྲེལ་བས་རེ་ཞིག་བཞག་ལ་རྗེས་ནས་མུ་བཀོད་བྱ་རྩིས་ཡོད་དོ། ། 351མཇུག་བྱང་། ཤེས་རིག་གི་སྤྱི་རྣམ་ཚངས་པའི་དྲང་ཐིག་ཅེས་པའི་དེབ་འདི་དོན་གྱི་ཆ་ནས་ཚངས་པའི་དྲང་ཐིག་འགྱུར་དང་མི་འགྱུར་ཆ་མ་འཚལ་ན་ཡང་། རང་ཉིད་ཀྱི་བསམ་བློ་ཐད་ཀར་བརྗོད་པའི་ངོས་ནས་ཚངས་པའི་དྲང་ཐིག་ལ་འགྱུར་རྒྱུ་ཐེ་མི་ཚོམ་ཞིང་། དེང་ཤེས་རིག་གི་བགྲོ་གླེང་བྱེད་སྟངས་ནི་ནགས་ཀྱི་ཚལ་ན་གནས་པའི་སྲོག་ཆགས་སྣ་ཚོགས་ཀྱིས་སྐད་འདོན་པ་བཞིན་སོ་སོས་བསམ་བློ་ལྷུག་པོར་བརྗོད་ཆོག་པའི་དུས་སྐབས་བཟང་པོ་འདིར། ཡ་གའི་འདི་འདྲ་ཟེར་འདུག
མ་གའི་དེ་འདྲ་བཤད་འདུག་ཅེས་ངོ་གནག་དང་ཚིག་པ་མི་ཟ་ནས་ཤེས་རབ་སྤྱན་གྱིས་དབྱེ་འབྱེད་དང་། མཁས་པའི་ལྗགས་ཀྱིས་བགྲོ་གླེང་མཛད་ན་གོ་རྒྱུ་ཞིག་ཡོད། དེར་བརྟེན་རྩོམ་དེབ་འདིའི་ནང་དུ་ཡུལ་སྐོར་ལྗོངས་རྒྱུའི་སྐོར་དང་། ནང་དོན། ཚད་མ། སྤྱི་ཚོགས་ཀྱི་གནས་ཚུལ་སོགས་གང་མང་ཞིག་བྲིས་ཡོད་པས། རང་བློ་བསླུ་མེད་བསྙོན་མེད་ཡིན་པ་སུས་ཀྱང་ཁས་ལེན་མི་ཐུབ་པས་ཚུལ་མཐུན་ཡིན་མིན་མཁས་དབང་གཟུར་གནས་དག་གིས་བརྟག་པར་འཚལ། ཧྲིལ་གྱིས་འདོར་བ་དང་ཧྲིལ་གྱིས་ལེན་པ་དེ་མཁས་པའི་ལས་སུ་མི་འོས་ཞེས་སྔར་ནས་གྲགས་པ་བཞིན་ནོ། ། སྤྱིར་དེང་སང་བོད་ཀྱི་དཔེ་ཆ་ལ་གཟིགས་མོ་མཛད་མཁན་ཉུང་ཞིང་། ཞིབ་གཟིགས་མཛད་མཁན་དེ་ལས་ཀྱང་དཀོན་པའི་དུས་འདིར།
བོད་ཀྱི་དཔེ་ཆ་འདི་དག་ལ་སྣང་འཇོག་དང་། ནན་ལྟ་བྱ་རྒྱུའི་རེ་བ་ཆེ་བས། དཔེ་ཆ་བེམ་རོར་མི་འགྱུར་ནས་སྒུལ་བསྐྱོད་ཀྱི་ནུས་པ་ཞིག་ཐོན་རྒྱུ་གལ་ཆེ། ད་ལམ་རྩོམ་དེབ་འདིའི་ནང་དུ་ཡུལ་སྐོར་ལྗོངས་རྒྱུ་དང་། བོད་ཀྱི་ཤེས་རིག་ངོ་སྤྲོད་ཀྱིས་ཡུལ་སྐོར་སྣེ་ཤན་འཛིན་གྲྭ་ལ་ཕན་པ་ཅུང་ཡོད་352ངེས་ཀྱི་གདེང་འཇོག་ཐོབ་པས། སྒྲོལ་ཟམ་དགེ་རྩ་ནས་དེབ་འདིའི་དཔར་སྐྲུན་ལ་མཐུན་འགྱུར་རོགས་རམ་གནང་བས་སྙིང་ནས་ཐུགས་རྗེ་ཆེ་ཞུ་རྒྱུ་དང་། དེབ་འདིའི་ཞུ་དག་དང་། ཡར་ལེན་མར་བསྐུར་སོགས་དཀའ་ཚེགས་འོ་བརྒྱལ་ཅི་རིགས་གནང་བའི་དགེན་འོད་ཟེར་ལགས་ལ་ཡང་བཀའ་དྲིན་ཆེ་ཞུ་ཞུ།། ་ ། ། 353རྩོམ་སྒྲིག་འགན་འཁུར་པ། སྒྲོལ་མ་ཆོས་མཚོ།
ཨཽ 4རྭ ལྐོ ⑫ ཆུ ༅ སཽ ལྦ ༄གྱི ། ། ཤེས་རིག་གི་སྤྱི་རྣམ་ཚངས་པའི་དྲང་ཐོག ། རྩོམ་པ་པོ། ལྕང་ཞབས འགྱུར་མེད་ཚེ་དབང་། དཔེ་སྐྲུན་མཁན། མི་རིགས་དཔེ་སྐྲུན་ཁང་། འགྲེམས་སྤེལ་མཁན། མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང་།
གནས་ཡུལ། པེ་ཅིན་ཧོ་ཕིང་ལི་བྱང་ལམ་ཨང་14པ། སྦྲག་སྲིད་ཨང་གྲངས། 100013ཁ་པར་ཨང་གྲངས། 010—64227665པར་འདེབསསཁན། པེ་ཅིན་ཏི་ཞིན་པར་འདེབས་ཁང་། ཊྭཱརྒྱུད་འཆོངམཁན། རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་། ༵དྔྷ་ཪྴཏྣ། སྡུཊྭཱཾ0པྱ༷྾1168༧༧ 1 ཛེ32པར་གཞིའི་སྒྲིག་ཐེངས།
2007ལོའི་ཟླ་11པར་པར་གཞི་དང་པོ་བསྒྲིགས། པཇ་ཐེངས། 2007ལོའི་ཟླ་11པར་པེ་ཅིན་དུ་པར་ཐེངས་དང་པོ་བརྒྱབ། པར་གྲངས། 0001—3000རིན་གོང་། སྒོར་17 001བྱ2ཁོ978—7—105—09013—6 4་1878(རྔོ༦ 215)ཊཱཧཱ༵༵ ཧཱ ༅་ཀཽ ་སྙོ་ 3 ཏྲེཅི ཏྲེ་ཆོ་། སྐེ3—ཏྲེ ཏྲེ རི ཇི་ ་1རྩསྟོ ་་ ་ ཇུ ་ཅི— ཅིཅི— ཆི༷་ཝཝསྐྲེ་ ་སྤྱོ་་ ་ ་ ༵སྔེདྷེོཏོཏྲེཚོ༷རྩེ༵ཁྲོོ་ཿ་་་’རྔ ནེ ཆི་ ་དྔྷ་་་རྔེབྱེ་་ ཀྟོ་ཧཱ་ོ༵—978—7— 05—090 ༼་6—— ཏྲེ་་— ཚོ ༷་ཅིཅི—6ཎྜཾཅ་ཝ་ཤླཽ་་་ སྣྲོ་ ་་་་རི —༤་ཆི —་ ་ ཅི ཚོ་ —ཅི ས རི ཅི་་ཝ་ངྷྲུ —་རཱིཅིཅི་—།་་

ཅིཅིཅི༷་ཅིནེརྡོ་་། ཙྪ་ཛེེཅི 9 787 05 090 36 〉 ལྗ་་་་ ཅི་ཅིཅི ཅི༷་—་ཅི་རཱིརིཔྱོསྐྲེ། ཆོཅི ཅིཏྲཱི་རིཝཧཱུཾ་སྤྲེཝ་ཅིཝ་སྐྲེརྡོ་ཅིཝ་།་ ལྔེཝ་རྟེཆིརཱི༷་—།་་་ དྲི ་ཝཅི་ཅི་—རིཅི—ཤཱ—་༷་རྡོ་ཧཱུཾབྱེཛྷཻ་་་སྟ་ ཀྵིཾཏྲྂཧཱུཾ—ཅིརྡསྔེབྱེཛཱ༷་ཕྲིད༷ཌི—ངྷྲུཅིཛོ། སྐེ —— —སྐེཥྱོཛོཪྷཧཱུཾ་ ་
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
